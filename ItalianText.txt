
2
John Ronald Reuel Tolkien
Il Signore degli Anelli
The Lord of the Rings
(Allen & Unwin, London 1955)
Edizione italiana e Prefazione
di Quirino Principe
Traduzione
di Vittoria Alliata di Villafranca
Introduzione
di Elémire Zolla
Prefazione alla 2a edizione inglese
di J.R.R. Tolkien
Bompiani Editore - 2004
Traduzione riveduta e corretta
in collaborazione con la
Società Tolkieniana Italiana
> Ottimizzazione a cura di Yorikarus @ TNT-Village <
3
INDICE
INTRODUZIONE di Elémire Zolla ............................................... 8
PREFAZIONE di Quirino Principe ............................................. 42
«La Compagnia dell’Anello» .................................................... 42
«Le due Torri» ........................................................................ 55
«Il ritorno del Re» ................................................................... 65
PREFAZIONE di J.R.R. Tolkien alla 2a edizione inglese............. 72
NOTIZIA BIO-BIBLIOGRAFICA ................................................. 84
NOTA DEL CURATORE ............................................................ 88
IL SIGNORE DEGLI ANELLI ..................................................... 92
PROLOGO ................................................................................ 96
1. A proposito degli Hobbit .................................................... 96
2. A proposito dell’erba-pipa ............................................... 116
3. L’Ordinamento della Contea ............................................ 120
4. A proposito della Scoperta dell’Anello .............................. 125
Nota sulla documentazione della Contea ............................. 135
PARTE PRIMA LA COMPAGNIA DELL’ANELLO ....................... 141
LIBRO PRIMO ..................................................................... 142
CAPITOLO I UNA FESTA A LUNGO ATTESA .................... 143
CAPITOLO II L’OMBRA DEL PASSATO ............................. 210
CAPITOLO III IN TRE SI E’ IN COMPAGNIA ...................... 285
CAPITOLO IV UNA SCORCIATOIA CHE PORTA AI FUNGHI ............................................................................................. 348
CAPITOLO V UNA CONGIURA SMASCHERATA ................ 386
CAPITOLO VI LA VECCHIA FORESTA .............................. 421
4
CAPITOLO VII NELLA CASA DI TOM BOMBADIL ............. 463
CAPITOLO VIII NEBBIA SUI TUMULILANDE .................... 499
CAPITOLO IX ALL’INSEGNA DEL «PULEDRO IMPENNATO» ............................................................................................. 544
CAPITOLO X GRAMPASSO .............................................. 587
CAPITOLO XI UN COLTELLO NEL BUIO .......................... 626
CAPITOLO XII FUGA AL GUADO ..................................... 688
LIBRO SECONDO ............................................................... 745
CAPITOLO I MOLTI INCONTRI ......................................... 746
CAPITOLO II IL CONSIGLIO DI ELROND ......................... 805
CAPITOLO III L’ANELLO VA A SUD .................................. 907
CAPITOLO IV UN VIAGGIO NELL’OSCURITÀ ................... 979
CAPITOLO V IL PONTE DI KHAZAD-DÛM ...................... 1056
CAPITOLO VI LOTHLÒRIEN ........................................... 1092
CAPITOLO VII LO SPECCHIO DI GALADRIEL ................ 1153
CAPITOLO VIII ADDIO A LÒRIEN................................... 1196
CAPITOLO IX IL GRANDE FIUME .................................. 1236
CAPITOLO X LA COMPAGNIA SI SCIOGLIE ................... 1284
PARTE SECONDA LE DUE TORRI ........................................ 1324
LIBRO TERZO ................................................................... 1325
CAPITOLO I L’ADDIO DI BOROMIR ............................... 1326
CAPITOLO II I CAVALIERI DI ROHAN ............................ 1349
CAPITOLO III GLI URUK-HAI ......................................... 1422
CAPITOLO IV BARBALBERO ......................................... 1474
CAPITOLO V IL CAVALIERE BIANCO ............................. 1556
CAPITOLO VI IL RE DEL PALAZZO D’ORO .................... 1612
CAPITOLO VII IL FOSSO DI HELM ................................ 1673
5
CAPITOLO VIII LA VIA CHE PORTA A ISENGARD .......... 1725
CAPITOLO IX RELITTI E ALLUVIONI.............................. 1777
CAPITOLO X LA VOCE DI SARUMAN ............................. 1827
CAPITOLO XI IL PALANTIR ............................................ 1863
LIBRO QUARTO ................................................................ 1904
CAPITOLO I SMÉAGOL DOMATO .................................. 1905
CAPITOLO II L’ATTRAVERSAMENTO DELLE PALUDI .... 1957
CAPITOLO III IL CANCELLO NERO E’ CHIUSO .............. 2005
CAPITOLO IV ERBE AROMATICHE E CONIGLIO AL RAGU’ ........................................................................................... 2041
CAPITOLO V LA FINESTRA CHE SI AFFACCIA A OCCIDENTE ....................................................................... 2086
CAPITOLO VI LO STAGNO PROIBITO ............................ 2149
CAPITOLO VII VIAGGIO SINO AL CROCEVIA ................. 2182
CAPITOLO VIII LE SCALE DI CIRITH UNGOL ................ 2210
CAPITOLO IX LA TANA DI SHELOB ............................... 2252
CAPITOLO X MESSER SAMVISE E LE SUE DECISIONI . 2284
PARTE TERZA IL RITORNO DEL RE..................................... 2329
LIBRO QUINTO ................................................................. 2330
CAPITOLO I MINAS TIRITH ............................................ 2331
CAPITOLO II IL PASSAGGIO DELLA GRIGIA COMPAGNIA ........................................................................................... 2414
CAPITOLO III L’ADUNATA DI ROHAN ............................ 2468
CAPITOLO IV L’ASSEDIO DI GONDOR .......................... 2512
CAPITOLO V LA CAVALCATA DEI ROHIRRIM ................ 2589
CAPITOLO VI LA BATTAGLIA DEI CAMPI DEL PELENNOR ........................................................................................... 2617
6
CAPITOLO VII IL ROGO DI DENETHOR ......................... 2651
CAPITOLO VIII LE CASE DI GUARIGIONE ..................... 2675
CAPITOLO IX L’ULTIMA DISCUSSIONE ......................... 2717
CAPITOLO X IL CANCELLO NERO SI APRE ................... 2751
LIBRO SESTO ................................................................... 2783
CAPITOLO I LA TORRE DI CIRITH UNGOL .................... 2784
CAPITOLO II LA TERRA D’OMBRA ................................. 2843
CAPITOLO III MONTE FATO .......................................... 2895
CAPITOLO IV IL CAMPO DI CORMALLEN ...................... 2942
CAPITOLO V IL SOVRINTENDENTE E IL RE .................. 2971
CAPITOLO VI MOLTE SEPARAZIONI.............................. 3015
CAPITOLO VII VERSO CASA .......................................... 3060
CAPITOLO VIII PERCORRENDO LA CONTEA ................. 3084
CAPITOLO IX I RIFUGI OSCURI ..................................... 3155
APPENDICI .......................................................................... 3185
APPENDICE A ANNALI DEI RE E GOVERNATORI ................ 3187
I. I RE NUMENOREANI ..................................................... 3187
1. NUMENOR ................................................................. 3187
2. I REGNI IN ESILIO ..................................................... 3201
3. ERIADOR, ARNOR, E GLI EREDI D’ISILDUR ............. 3205
4. GONDOR E GLI EREDI DI ANARION ......................... 3221
5. QUI SEGUE UNA PARTE DELLA STORIA DI ARAGORN E ARWEN ............................................................................... 3267
II. LA CASA DI EORL ........................................................ 3291
I RE DEL MARK ............................................................. 3306
III. IL POPOLO DI DURIN .................................................. 3316
APPENDICE B IL CALCOLO DEGLI ANNI ............................. 3348
7
La Seconda Era ................................................................. 3349
La Terza Era ..................................................................... 3355
I GRANDI ANNI ................................................................. 3376
Giorni principali dalla caduta di Barad-Dûr alla fine della Terza Era ............................................................................... 3391
Ulteriori avvenimenti riguardanti i membri della Compagnia dell’Anello .............................................................................. 3396
APPENDICE C ALBERI GENEALOGICI ................................. 3401
APPENDICE D CALENDARIO DELLA CONTEA VALIDO PER TUTTI GLI ANNI ........................................................................ 3407
I CALENDARI .................................................................... 3409
APPENDICE E SCRITTURA E PRONUNZIA ........................... 3430
I. PRONUNZIA DI PAROLE E NOMI PROPRI ...................... 3430
II. SCRITTURA .................................................................. 3444
LE LETTERE FEANORIANE ........................................... 3448
IL CIRTH ........................................................................ 3464
APPENDICE F NOTIZIE ETNOGRAFICHE E LINGUISTICHE . 3470
I. Popoli e lingue della Terza Era ....................................... 3470
II. A proposito della traduzione ......................................... 3491
NOTA SU TRE NOMI: Hobbit, Gamgee e Brandivino. ..... 3506
8
INTRODUZIONE di Elémire Zolla
Tra il 1954 ed il 1955 usciva la trilogia di J.R.R. Tolkien, The Lord of the Rings: il maggior studioso di letteratura anglosassone e medievale aveva scritto a sua volta un’epopea secondo le regole del genere cavalleresco, diventando il servitore appassionato delle forze stesse che aveva sentito pulsare nei versi di uomini morti da più d’un millennio.
McPherson nel ’700 aveva immaginato un bardo scozzese vestendosi dei suoi ruvidi gaelici panni, ma la sua era una frode, un fingersi antico, agitato da selvatiche furie e malinconie. Altri avevano
9
giocato con l’antico parodiandolo, Mark Twain e J.B. Cabe si erano rassicurati sulla loro eccellenza di uomini evoluti e coscienti a cospetto delle leggende e dei cicli cavallereschi dei loro compassionevoli avi. Tolkien con costoro non ha niente da spartire, e nemmeno compone una favola romantica, magari riatteggiata come gioco surreale, tanto da mostrare di stare alle regole di buona creanza dell’avanguardia che tanto intimidiscono i timidi.
Tolkien commise una lunga infrazione alle regole, specie a quelle che presiedono all’ancora (per poco?) vigente studio accademico delle letterature antiche. Esse vogliono che il filologo o lo storico del gusto partecipi per la parte riservata al suo ufficio all’opera di schedatura universale, nel quadro d’una Burocrazia-come-Essere-che-si-svela-a-se-stesso. Guai a far rivivere l’antico (uccidendo il moderne). In The Lord of the Rings Tolkien viceversa riparla, in una lingua che ha la
10
semplicità dell’anglosassone o del medioinglese, di paesaggi che pare d’aver già amato leggendo Beowulf o Sir Gawain o La Mort Arthur, di creature campate tra il mondo sublunare ed il terzo cielo, di essenze incarnate in forze fantastiche, di archetipi divenuti figure.
Naturalmente le infrazioni di Tolkien non potevano che suscitare le reazioni coatte, sonnamboliche e feroci che si sanno di prammatica. «Non è la sua un’opera staccata dalla realtà? Non è forse un’evasione?».
Vi sono momenti di noncuranza, di distrazione, nei quali si tralascia l’ottimo consiglio di Nietzsche, che la vera critica sia un distogliere lo sguardo, e si parla perfino alla massa dannata. Avvenne a Tolkien in un saggio sulla fiaba1 di replicare che, certo, una fiaba è un’evasione dal carcere e aggiunse: chi getta come un’accusa questa che dovrebbe essere una lode commette un errore forse
1 Tree and Leaf, Londra 1964 (trad. it. di Francesco Saba Sardi, Albero e
11
insincero, accomunando la santa fuga del prigioniero con la diserzione del guerriero, dando per scontato che tutti dovrebbero militare a favore della propria degradazione a fenomeni sociali. «Non si possono ignorare le realtà presenti, impellenti, inesorabili!», dicono ancora i custodi della degradazione. Realtà transitorie, corregge Tolkien. Le fiabe parlano di cose permanente: non di lampadine elettriche, ma di fulmine. Autore o amatore di fiabe è colui che non si fa servo delle cose presenti. Esiste una fiaba suprema, che non è una sottocreazione, come altre, ma il compimento della Creazione, il cui rifiuto conduce alla furia o alla tristezza: la vicenda evangelica, in cui storia e leggenda si fondono2.
La fiaba e la religione sono state sciaguratamente scisse e sempre vanno tentando di riabbracciarsi e rifondersi in uno (e per religione Tolkien intende: «il divino, il diritto al potere,
Foglia, Rusconi, Milano 1976, pp. 75-77).
12
distinto dal possesso del potere, l’obbligo di culto»). Le fiabe, Tolkien insegna, hanno tre volti, quello mistico che guarda al soprannaturale quello magico indirizzato alla natura, e infine lo specchio di scorno e pietà che offrono all’uomo. La triade della terra, del cielo e dell’essere in cui s’incontrano, definisce la sottocreazione o microcreazione che è la fiaba.
Ma di fiabe, più o meno in questo senso, c’è una sporade nell’Inghilterra recente.
Robert Graves non ha rinarrato la vicenda degli Argonauti con un empito che gioca nel contempo sui tre piani? E Chartes Williams non ha voluto fondere una partita magica di tarocchi con una vicenda quotidiana? E John Cowper Powys non ha tessuto tante fiabe gallesi, non ha riraccontato quella di Ruggero Bacone? E anche George Mac Donald non ha fatto accenni esoterici tra invenzioni favolose per l’infanzia? E C.S. Lewis non
2 Ivi, pp. 89-91.
13
ha composte una trilogia fiabesca? Ma una differenza sottile e radicale, come fra la notte e il giorno, discrimina Tolkien, segnatamente da Graves e Williams e Powys: egli non cerca la mediazione fra male e bene, ma soltanto la vittoria sul male. I suoi draghi non sono da assimilare, da sentire in qualche modo fratelli, ma da annientare.
In un Powys sempre ritorna l’immagine dell’ermafrodito, come stato di mescolanza, d’ibridazione satanicamente fruttuosa, sempre si assiste a una calata negli inferi non per debellarli ma per farsi contagiare, sì da ricevere una diabolica energia. In un Graves sempre si torna a venerare una Madre Bianca che è sorgente di energia tutta terrestre. In breve, ci si ritrova nell’atmosfera consueta, moderna, erotica, intrisa di confusione, androgina, che fu inaugurata da Blake, che è stata nella scorsa generazione formulata da Jung.
La fascinazione che sprigiona da Tolkien
14
proviene dal suo completo ripudio di questa tradizione sinistra. La sua fiaba non celebra il consueto signore delle favole moderne, Lucifero, ma San Michele o Beowulf o San Giorgio. E accetta il destino di sconfitta che è inevitabile per l’eroe solare: vincitore è l’Anarca, come già nel Giardino, ma tanto maggiore è dunque la purezza di chi lo combatte. Si è con lui agli antipodi di Powys che esalta un venturo Messia dell’era dell’Acquario, goffo, violento, puerile, svergognato, che oltraggia l’ordine dei sessi, della religione e della famiglia stessa. Si è agli antipodi di tutto ciò che in qualche modo si rifaccia anche a meno sinistre dottrine, anche soltanto a quella «provvisoria accettazione delle energie e delle passioni pericolose» che Keats suggeriva
3.
Come per Powys il numero sacro per eccellenza è il quattro, per Tolkien è il tre, trinitario, che non accetta la presenza del demonio.
3 Le passa in rassegna G. Wilson Knight in A Chart of the Prose Works of
15
Anche quei favolisti della mano sinistre sanno cose abbastanza nascoste, conoscono il potere immenso dei puri pensieri, anch’essi compongono fiabe e accedono ad archetipi, eppure sono inconciliabili con la schiera dei favolisti della Tradizione benigna e luminosa: Tolkien o C.S. Lewis. Non è esaltante che pure in tempi dediti al culto del Caos, abbiano levato la voce anche questi ultimi, e che la tradizione da loro cantata abbia avuto anche un altro servitore, dedito a narrare le opere della tenebra, Montagne Summers?
Qualcuno, a sentir parlare della creazione di una nuova epopea cavalleresca, ha scosso la mano dicendo che preferiva leggersi epopee antiche vere. Obiezione encomiabile, se Tolkien non avesse scritto appunto qualcosa di uguale alle epopee antiche, di altrettanto vero. Infatti ci vuol poco a sentire che egli sta parlando di ciò che tutti affrontiamo quotidianamente negli spazi
John Cowper Powys, Londra 1964.
16
immutevoli che dividono la decisione dal gesto, il dubbio dalla risoluzione, la tentazione dalla caduta o dalla salvezza. Spazi, paesaggi uguali nei millenni, ma da lui riscoperti in occasioni prossime a quelle che noi stessi abbiamo conosciuto. Sull’elsa delle spade immemoriali dura ancora il calore di un pugno, sull’erba immutevole è passata un’orma da poco, e quella presenza così prossima potrebbe essere la sua o la nostra. Non a caso The Lord of the Rings è diventato così popolare, i bambini vi si ambientano subito e i dotti godono tanto a decifrarlo quanto a restare giocati da certi suoi enigmi puramente esornativi. Si rimane stretti in una maglia ben tessuta, fatta dei nostri stessi tremiti, inconfessati sospetti, sospiri più intimi a noi di noi stessi. Perché opera di così impalpabili forze, The Lord of the Rings si divulgò smisuratamente, senza bisogno di persuasioni o di avalli, perché parlava per simboli e figure di un mondo perenne oltre che arcaico, dunque più
17
presente a noi del presente.
I personaggi sono come Melchisedech, senza padre né madre anche se si occupano intensamente di genealogie; non sai di dove traggano sussistenza: sono fisionomie peraltro inconfondibili in mondi senza data.
Il romanzo piglia inizio in una contrada abitata da esseri abbastanza simili a villici inglesi con forte vena celtica piuttosto che a uomini in genere; sono piccoli, come Celti. Tolkien li chiama Hobbits, e si può pensare a gente che corra la cavallina dei suoi estri o hobby-horse. Estri bonari e casalinghi, ispirati dai Lari: gli Hobbits sono amabili, buffi, profondamente seri (e la quiete domestica non è un modesto accenno a una quiete divina?). Essi somigliano gli avventori di ideali locande di un’ideale campagna inglese, o i membri di un club pickwickiano; sono quasi deliberatamente svagati, dediti quasi per impuntatura a privatissime frivolezze quando si trovino sull’orlo della
18
catastrofe, a celie e divagazioni nel cuore d’una tragedia, pronti a sacrifici e ardimenti e dure resistenze, purché sia dato di affrontarli con aria distratta e lievemente comica.
Ci aggiriamo dunque nera loro terra pettinata e pacifica; uno di loro, apprendiamo, Bilbo, ebbe in tempi remoti un’avventura con un sozzo abitatore di grotte, viscido divoratore di pesci bianchicci che guazzano nelle melme sotterranee: Gollum, cui involò un anello simile a quello dei Nibelunghi, che rende anche invisibile chi lo infili. Un giorno Bilbo sparisce, lasciando l’anello all’amico Frodo. A costui si presenta un mago, Gandalf, che gli svela il destino nel quale egli è caduto o assurto. Quello è l’anello della forza assoluta, della Tenebra che Shakespeare avrebbe chiamata «l’universale lupo»; spetta infatti al Signore del Male, il quale lo cercherà per poter radiare dal mondo le ultime vestigia di incurante bellezza. E’ l’anello dell’abisso informe, dotato di un potere ben maggiore dei tre
19
anelli degli Elfi, la triade o trinità che suscita e nutre le forme dell’universo. Sarà sconveniente spezzare l’atmosfera di dolce e puerile semplicità rammentando la cosmogonia di Boehme (che ebbe il suo maggior discepolato in Inghilterra) dove all’inizio è il principio tenebroso e acre, dalla cui compressione gelida emanerà la triade benefica del calore, della luce e dell’aria o spirito (ovvero: la materia potenziale, il suo intimo succo animatore, lo spirito o profumo che la soffonde, ovvero: il corpo, l’anima e lo spirito; il Padre il Figlio e lo Spirito)? E sarà necessario rammentare che così, in Boehme, riemergeva la cosmogonia nordica che poneva all’inizio il gelo, e aveva la sua Triade? Una delle poesie del romanzo insegna:
Tre anelli per i re degli Elfi sotto il cielo,
Sette per i signori dei nani nelle aule di pietra,
Nove per gli uomini votati alla morte,
Uno per il Signore tenebroso sul cupo trono
20
Nella terra di Mordor dove posano le ombre.
Un unico anello per reggerli tutti e trovarli
E adunarli e legarli nel buio,
Nella terra di Mordor dove posano le ombre.
Al tre, numero dello spirito e della germinazione d’ogni forma, si aggiunga il quattro, numero della materia e si avrà la completezza, il sette (il numero di Minerva sapiente e delle arti liberali), proprio dei nani costruttori; il nove è il numero della redenzione dell’uomo, secondo quanto già Dante insegnava.
I significati d’un simile unico anello sono quanti si voglia. Può ben essere il segreto terribile cui accenna Lollis-Claude de Saint-Martin nella prefazione all’Aurora di Boehme, dove presagisce che le scienze naturali scisse dalle divine troveranno il modo di far deflagrare il fuoco essenziale d’ogni cosa. Potrebbe essere anche un segreto più sinistro, la conoscenza della
21
plasmabilità assoluta dell’uomo sociale, una capacità di rendersi invisibile, nel regno delle forze infere, per dominare, di lì, gli uomini.
Frodo è iniziato a questi sgomenti da un Merlino redivivo, Gandalf, cui sono note le forze che reggono e si disputano la terra. Molti i suoi antenati, stando anche alla sola Inghilterra ottocentesca: il Saladino del Talisman di Sir Walter Scott, Zanoni e Mejnour nello Zanoni di Sir Bulwer Lytton. Fuor d’Inghilterra, s’intende, lo Jarno del Wilhelm Meister. Per tornare a tempi prossimi, a Yeats parve d’incontrarne qualche replica a Londra. Ed il fratello di Živago gli somigliava.
L’anello conferisce una vita perpetua e infonde un tedio sconfinato al mortale che lo infili al dito, il quale però non cresce, non ottiene maggior vita, prosegue soltanto, in un mondo di larve, in un crepuscolo sotto l’occhio del Maligno che lo divorerà, dunque è l’elisir del Septimius Felton di Hawthorne. Quali segreti, per un povero Hobbit!
22
Frodo non desidera capirli, ma Gandalf incalza con verità vieppiù intollerabili. Il Male s’incarna di ciclo in ciclo in forme diverse, ma resta uguale e mira alla schiavitù universale. «E perché vorrebbe aver tutti schiavi?», geme Frodo. «Per mera malizia e oscura vendetta», replica Gandalf.
Il potere del Male si va dilatando via via, un tempo gli Elfi reggevano robusti, gli uomini ancora non s’erano straniati da loro, ma ormai ogni traccia elfica è per svanire.
W.H. Auden non ha sopportato la visione, e in un articolo comparso sul «Critical Quarterly» ha protestato: non esistono esseri che ubbidiscano al Male assoluto, la loro presenza nell’opera di Tolkien gli spiace, «non mi rallegrano, perché la loro esistenza sembra significare che è possibile che una specie dotata di parola e perciò capace di scelta morale sia maligna per natura».
Se le concezioni di Tolkien fossero meno velate, questa voce di protesta diventerebbe un coro:
23
un’umanità dagli occhi quasi spenti non regge a luci troppo gagliarde: non tollera l’idea che esistano santi, carismatici che perseguano il bene (il divino, non le buone azioni) fine a se stesso, perciò nemmeno può ammettere l’esistenza d’un satanico, consapevole esecutore di un male senza secondi fini. Che qualcuno ami la degradazione, si voti ad essa inflessibilmente, ne ordisca la trama con dissimulazione, sofferenza e prudenza, questo è troppo per l’umanità che assiste affascinata, come uno scoiattolo sotto lo sguardo del serpente, alla demolizione sistematica dell’arte, della grazia contemplativa, della vegetazione stessa, di tutto ciò che è elfico al mondo. L’intelligenza maligna che conduce quest’opera di rovina è non meno sovrumana di quella divina che s’infuse nel genio degli edificatori.
Ma per conoscere sperimentalmente la presenza del Male m è necessario aver fatto almeno qualche passo sulla strada della purificazione.
24
Auden discerne dunque il criptogramma dell’affresco di Tolkien e torce lo sguardo. Come mai il gran stuolo di lettori viceversa gode a farsi insinuare nel cuore un messaggio così ostico alla moderna miseria? Non se ne accorge? O forse se ne accorge, e perciò ama la storia dell’anello, che parla d’una verità repressa, ma ben nota nel profondo dei cuori, anche a coloro che ripetono come intontiti le consuete e le stolte negazioni del peccato originale e del suo artefice, anche se voci macchinali ripeteranno che nessuno è del tutto maligno, che perfino in Lucifero brilla un filo di bontà. Ma bando al ricordo di menzogne, se il destino propizio concede invece di occuparci dell’Anello.
Gandalf narra a Frodo come l’anello forgiato col fuoco dell’abisso cadde in mano di Gollum, come costui in tempi remoti fosse un essere attratto
25
verso le radici, gli inizi, verso le profondità dove covano i semi delle piante. Era dunque dannato alla conoscenza tutta materiale, incapace di comprendere come le forme siano l’essenza delle cose, come nella foglia e nella radice si sveli la verità della pianta, la sua integra figura; i rami nelle nervature, le fronde nei lobi, le radici nell’attaccatura. Gollum aveva scordato le foglie, le cime, i bocci che si aprono all’aria, cioè la destinazione delle cose che ne sono il principio, l’entelechia. La forma s’incarna e plasma, non è sprigionata dalla materia, insegnava ancora Goethe. Gollum è al polo opposto, non immagina nemmeno più che sia l’imperfetto a rinviate alla perfezione, che il fiore sia l’immanente, invisibile, dominante destino nel ruvido seme materiale.
Benché uomo tutto assorto nelle scienze naturali e perciò dimentico del primato delle forme sulle sostanze, Gollum ha in sé un cantuccio ancora del tutto indenne, dove filtra come per una
26
fessura un fioco lume, dalla luce del passato: «as through a chink in the dark; light out of the past». Non è il servo assoluto del Male.
Gollum è troppo meschino; il destino dell’Anello non può confluire nel suo destino: tende al Male totale. Il fato dell’Anello s’intreccia si con quello dei suoi detentori, ma, insegna Gandalf, di là da essi vige una forza maggiore, la Provvidenza, cui si può alludere dicendo che Bilbo e Frodo dovevano impadronirsi dell’Anello, e non per volontà di chi l’aveva forgiato. Gandalf sa congiungere gli eventi come perle su un filo, e la luce che glielo consente è la nozione del Male assoluto, incarnato, operoso. Dinanzi agli ometti che non intendono questa logica egli è ansioso e spazientito. Con Frodo ha un momento di furia, quando questi gli domanda se tiri a indovinare o veramente sappia, e gli risponde che non verrà a rendere conto proprio a lui delle proprie azioni. Eppure è reso immensamente mite dal carico di conoscenza che si è addossato e,
27
quando Frodo esclama che Gollum meriterebbe la morte, esclama che forse sì la meriterebbe, ma quanti che muoiono meriterebbero di vivere, e chi non è padrone di rendere la vita ai morenti non presuma di largire la morte ai vivi, essendo i fini ultimi celati alla vista perfino del più saggio. Anche Gollum è connesso al destino dell’Anello, il cuore avverte che quel vincolo si rifarà sentire, che Gollum rientrerà nella vicenda, in modi che non si possono prevedere fausti o deleteri.
Frodo parte per distruggere l’Anello e scopre che gli amici bonaccioni che lo accompagnano per la prima parte del tragitto (dove si sente inseguito già da certi foschi cavalieri inviati dal Male) hanno tutto indovinato e sono decisi a scortarlo fino in capo al mondo, al vulcano maledetto. E’ una compagnia di Hobbits dunque che varca la frontiera e s’inoltra in una temibile foresta per non seguire la strada maestra, dove scorrazzano i cavalieri infausti. Un albero li attrae sotto le sue
28
ombre e all’improvviso li rinserra nelle sue radici; resterebbero schiacciati se non comparisse il genio del luogo, un ilare Silvano: Tom Bombadil, che cantando disincanta la morsa di legno, liberandoli. Egli è il padrone della contrada, non il suo proprietario, perché la proprietà sarebbe un peso da cui la sua leggera e leggiadra natura rifuggirebbe. Conosce i segreti delle piante e delle pietre, e svela ai viandanti che l’albero che li ha ghermiti ha un cuore marcio ma una forza verde, e con il suo spirito assetato e grigio dirama le sue filiformi radici per tutta la terra del bosco, irretendo ogni pianta. Un altro pericolo incombe: le pietre fredde cattureranno a loro volta i compagni e soltanto i canti solari di Bombadil varranno nuovamente a liberarli.
Di là della foresta si stende la marca di frontiera, il paese di Bree, dove l’ultima locanda si apre ad accogliere gli Hobbits. In essa Frodo si lascia andare alla baldoria della compagnie che gremisce
29
il salone (o non sono gli sguardi pesanti di certi forestieri a squilibrarlo?) e si infila l’Anello, sparendo, gettando in tutti l’allarme. La notte i cavalieri del Nemico metteranno in libertà i muli degli Hobbits, i quali fuggiranno tra gli improperi degli abitanti. Hanno però acquistato uno strano, cupo compagno, Aragorn. Con lui s’avventurano nelle lande desolate e grazie a lui sopravvivono a un primo atroce attacco dei cavalieri. In che consiste l’attacco? In un trasognato piombare nel male: Frodo non per speranza di fuggire, non nella convinzione di compiere checchessia di bene o di male, ma come sentendo semplicemente di doverlo fare, si infila l’anello. Quale rappresentazione perfetta della tentazione! I cavalieri neri non sono forse uguali al maggiordomo e alla governante sinistra di The Turn of the Screw? Frodo rimane ferito alla spalla, attraversato da un terribile gelo, che soltanto le erbe di Aragorn attenueranno; Aragorn così entra nella sua piena fiducia; è stato
30
finora tenuto in sospetto, come è naturale che desti un lieve allarme chi percorra le terre pericolose sul confine tra l’umano e il soprannaturale.
Ancora un altro assalto di cavalieri nemici viene respinto, ma sulle soglie oramai del reame di Rivende”, un luogo esente da ogni ombra, un riparo di estasi e leggiadria. Frodo vi sarà assistito da Gandalf, vi ritroverà Bilbo, che vi si è ritirato per comporre poemi e annali.
Nelle conversazioni fra gli abitatori di Rivendeil affiorano altre verità. Aragorn osserva che «i semplici sono esenti da preoccupazione e timore, e semplici vogliono restare, e noi dobbiamo restare segreti affinché essi restino come sono». Gandalf annuncia che il capo dell’ordine dei maghi, Saruman, è diventato ligio al Nemico: i suoi manti che sono sempre parsi candidi si sono svelati contessuti di tutti i colori dell’iride, ed egli ha proclamato: «Il bianco! Serve per incominciare. Ma
31
il panno bianco si può tingere. La pagina bianca si può coprire di scrittura, e la luce bianca si può spezzare». Come il capitolo sul bianco, colore dell’innocenza che si ribalta in lebbra e morte, in Moby Dick, questa rivelazione minaccia di far cadere nella terribile confusione onde male e bene si fondono, l’uno e l’altro paiono intrecciati in modi inestricabili. Ma Gandalf avverte che se il bianco non è più tale vuol dire che è sparito, non già che sia confuso e infuso nel suo opposto, e chi infrange una cosa per scrutarla (analizzi il candore per scoprirvi altre cose) ha abbandonato la strada della sapienza.
Che resta degli inganni così cari ai mediatori di bene e male, di salute e malattia, di divino e diabolico, così frequenti nel secolo scorso e in questo? Infatti Saruman non perdona a Gandalf d’aver smascherato la sua falsa sapienza di mediatore fra bene e male, fra virtù e vizio, ha tentato di imprigionarlo, e soltanto per la sua
32
amicizia con le aquile (col puro spirito?) Gandalf ha potuto mettersi in salvo ed è ora qui con gli amici. Saruman s’illude di poter collaborare con il Signore del Male, fatale dominatore della nuova era, e suggerisce di tener segreti i pensieri, deplorando nel cuore le nefandezze inevitabili, confidando che sotto qualsiasi regime del Male i sapienti potranno sopravvivere e lentamente giungere alle leve di comando, poiché infine anche la dominazione del Male si dovrà proporre «Conoscenza, Legge, Ordine, le cose che finora abbiamo procurato invano di attuare, ostacolati piuttosto che assistiti com’eravamo dai nostri deboli o inerti amici. Non è necessaria, non ci sarà un’alterazione dei nostri fini, ma solo nei mezzi».
Eppure, una volta salvi dalle lusinghe del Male, dalla voce di Saruman, che si potrà mai fare contro un futuro schiacciante? Gandalf mette in guardia dal voler affrontare il male con le sue armi,
33
dall’usare l’Anello; l’unico modo di vincere sarà di perseguire un fine che il Maligno non potrà mai credere, che non ha nulla a vedere con l’acquisto del potere, che per il Maligno è dunque pura follia. Se ci si propone di distruggere l’Anello si sarà sotto un ammanto che coprirà perfettamente ogni mossa, renderà del tutto enigmatici. La «follia secondo il mondo» è pur l’unico scudo.
La furbizia di Saruman, con le sue arie da complotto di maghi, non è poi di qualità meno misera di quelle battute della protagonista di Rosemary’s Baby di Ira Levin, la quale, guardando il mostricino partorito dopo il connubio con Satana, il cui occhio felino è esattamente uguale a quello del Male assoluto di The Lord of the Rings, sussurra: «Non può essere tutto malvagio, non potrebbe esserlo. Anche se mezzo Satana, era pure per metà suo, per metà un essere umano decente, ordinario, sensato… Se ella avesse operato contro di loro, esercitando un’influenza buona per
34
contrastare la loro, maligna…».
Sarà senza speranza che Frodo, in una compagnia accresciuta dalla presenza di un principe, Boromir, d’un nano, d’un elfo e di Gandalf, si metterà in cammino.
Anzi, non solo senza speranza, ma con certezza di ineluttabili scadimenti, poiché se l’Unico Anello sarà catturato dal Male, tutti ne saranno schiavi, ma anche se si riuscirà a farlo sparire nelle fiamme del magma, i tre anelli degli elfi che comprendono, fanno, curano, mantengono le cose della vita, perderanno vigore.
Il percorso è aspro, per valichi di montagna infestati dai lupi, a fianco d’un lago dove un mostro è in agguato, dentro una caverna e dentro le radici della montagna infestate dagli Orc, gli esseri più completamente satanici. Per uscire nuovamente all’aperto Gandalf deve lottare contro un immane mostro e nella lotta pare soccombere,
35
cadendo con quello in uno strapiombo. Priva della sua guida, la compagnia raggiunge infine la terra degli Elfi, dove la regina Galadriel mostra a Frodo lo specchio magico di certe acque, dove si palesano con cose desiderate anche altre, non richieste, che furono, sono e forse avverranno. E’ la distesa della propria fantasia epurata e resa oggettiva, profetica, mondo d’immagini non più soggettive. In essa appare, a sgomento e orrore, l’Occhio del Male, cerchiato di fiamma, giallo, attento, con una fessura nel mezzo, pupille spalancata su un nero abisso, sul nulla.
Anche la regina degli Elfi vede quell’occhio e leva un braccio candido e allarga la mano verso l’Oriente come a respingere lo sguardo orribile; intanto splende in cielo la stella Vespero (Earendil la chiama Tolkien, con il suo nome anglosassone) e il suo raggio cade sul dito della regina, inargentando l’anello d’oro, facendone luccicare la pietra, quasi a dire che lui, Vespero, vi è
36
incastonato. P, uno dei tre anelli elfici.
I compagne si congedano dal paese di canti e di estasi, ripigliando il cammino insidiato. E l’insidia maggiore è celata nel loro mezzo: «in nulla si manifesta più chiaramente il potere del Signore Tenebroso che nello straniamento che divide l’un dall’altro coloro che ancora lo contrastano». Boromir, il principe, propone a Frodo di usare l’anello per combattere il Male, e, avutone un rifiuto, lo assalta. Boromir morirà, mentre Frodo fugge, solo, lasciando alle spalle la compagnia. Lo raggiungerà il suo amico Sam, semplice e devoto, e insieme si avvieranno verso i reami della desolazione.
Il secondo libro della trilogia, The Two Towers, narra come la compagnia così ridotta debba inseguire una masnada di Orc i quali hanno rapito due degli Hobbits, come questi si salvino in una antica foresta e vi incontrino Treebeard, un pastore d’alberi, un’anima puramente e possentemente
37
vegetale; come la compagnia che va cercando s’imbatta, in quella medesima foresta, in Gandalf redivivo e con lui vada a liberare il re di Rohan dai sortilegi del suo consigliere Grima, asservito a Saruman. Grima ha isolato il re, l’ha persuaso di non essere capace di fare più nulla, facendogli sentire un invincibile languore. Gandalf lo scioglie da quella soggezione: «Ecco! Sei giunto a un pericolo ancor maggiore di quello che l’ingegno di Grima intesseva nei tuoi sogni. Eppure ecco! Non sogni più. Vivi». Il re vive e assume la sua parte nella lotta contro le forze preponderanti del Male. Gli appaiono ora leali amici coloro che durante l’infatuazione maligna gli sembravano irritanti («a occhi che guardano di sbieco, la verità può mostrare un volto distorto»).
La battaglia contro gli Orc è aspra, ma la vittoria arride su quella truppa ghignante e turpe allorquando Treebeard giunge in soccorso con i suoi alberi secolari, simili alla foresta che atterrisce
38
Macbeth. Saruman è imprigionato, Gandalf ne spezza il potere, ma le lusinghe dello stregone sono state temibili fino all’ultimo, poiché la sua voce è quella d’un buon cuore ferito da offese immeritate, e chi la ascolta di rado saprebbe riferirne le parole, ci si ricorda solamente che essa è deliziosa ad ascoltarsi, pare dir cose sagge e razionali, destando il desiderio di mostrarsi, senza esitazione, altrettanto razionali, consentendo.
Frodo e Sam s’inerpicano intanto per le montagne che cingono il regno del Male assoluto. C’è un essere che da tempo li sta inseguendo, Gollum, affascinato ancora e sempre dall’Anello. Frodo lo affronta e soggioga, obbligandolo a scortarli fino a una galleria nella montagna che cinge il temibile regno. Il mostro delle caverne, Shelob, piomba sui due amici e ferisce Frodo; una pattuglia di Orc s’impadronisce di lui. Sam, rimasto solo, si mette, invisibile grazie all’Anello, a
39
inseguirli.
Frattanto il Signore del Male ha scatenato le sue truppa innumerevoli contro il reame di Numenor, retto dal vecchio re Denethor. Soltanto l’arrivo tempestivo delle truppe di Rohan potrebbe salvarlo. Questa incerta battaglia sospesa al filo d’un momento decisivo è il tema della terza parte della trilogia, The Return of the King.
Numenor è un regno decaduto, la sua stirpe regale prese a cercare i segreti delle arti nere o si stemprò nell’ozio, e fu sostituita dalla stirpe dei maestri di palazzo. Il re Denethor impazzirà nel colmo della mischia, isolato nera sua rocca. Soltanto la presenza di Gandalf evita il crollo e dopo la vittoria che vede congiungersi sul campo i cavalieri di Rohan, la compagnie capeggiata da Aragorn e gli uomini di Numenor assediata, una nuova dinastia, con Aragorn, salirà sul trono. La designazione è semplice: Aragorn mostra di saper guarire i feriti: «Le mani del Re sono mani di
40
guaritore. E così sempre si è potuto stabilire chi fosse il legittimo sovrano».
Una spedizione capeggiata da Aragorn e Gandalf va incontro al Nemico, senza speranza alcuna, nell’unico intento di distrarlo mentre Frodo tenta d’accostarsi al vulcano.
La disperata impresa riesce: crollano le difese del Male, Frodo giunge, dopo essere stato liberato da Sam, a far sparire nelle fiamme l’Anello. P, in iscacco (per poco, certamente) il Male, la potenza che può parodiare ma non sa costruire, che si regge sull’odio e sulle gradazioni dell’odio (talché le sue creature, che vivono odiandosi, tuttavia odiano ancor di più il bene).
Sarebbe finita l’avventura, se, per simmetria, Tolkien non avesse aggiunto, come Omero una lotta contro i Proci all’Odissea, un funesto ritorno alla terra degli Hobbits, dove Saruman è riuscito a ispirare una tirannide che spegne tutte le virtù naturali del popolo. La lugubre atmosfera,
41
l’organizzazione cupa d’ogni atto, sono perfette rappresentazioni dei tanti regimi oppressivi che il secolo ha prodotto. Poiché la fiaba deve concludersi per il bene, l’arrivo dei reduci scioglie l’incantesimo; la vita ripiglia a scorrere nel modo usato, anche se la dolcezza di vivere non tornerà mai più qual era prima.
ELÉMIRE ZOLLA
42
PREFAZIONE di Quirino Principe
«La Compagnia dell’Anello»
Trentaquattro anni: l’avvicendamento di un’intera generazione, un’epoca radicalmente diversa, un mondo dal quale sono completamente scomparsi i conflitti planetari di allora, non per dare tranquillità e fiducia ai viventi ma per far posto a conflitti incomparabilmente più velenosi, violenti e implacabili. Una vita quotidiana che, nell’arco di quei sette lustri, si è asservita a oggetti
43
allora impensabili, o pensati soltanto come fantatecnica o utopia, quasi come magia. Trentaquattro anni sono il tempo che ci separa dal leggendario 18 ottobre 1970, quando fu pronta per l’ingresso in libreria la prima edizione italiana del Signore degli Anelli, curata da chi scrive queste righe e pubblicata a Milano da Rusconi, con la celebre e ormai introvabile sopraccoperta disegnata e colorata da Piero Crida. Quella data segnava a sua volta un ritardo di mezza generazione: nel 1955 l’editrice Alien & Unwin di Londra aveva pubblicato l’ultimo volume dell’originale The Lord of the Rings di John Ronald Reuel Tolkien. Nell’insieme, quarantanove anni, oramai mezzo secolo. Ma, prima di The Lord of the Rings, Tolkien aveva prodotto un testo assolutamente compiuto e perfetto, pietra miliare nella creazione della Terra di Mezzo, della Contea, di Númenor e delle varie stirpi, e immediato antefatto all’opera maggiore: il raffinatissimo The Hobbit (1936-1937), primo frutto
44
della fantasia “elfica” di Tolkien. L’arco di tempo si allunga ancora di almeno diciotto anni, e ne abbraccia così sessantasette. Il “mezzo del cammin di nostra vita” entra in quel numero quasi esattamente due volte.
Se, lungo le due ultime generazioni, gli eventi riguardanti il mondo cosiddetto reale hanno imposto trasformazioni planetarie, quelli che hanno fatto irruzione nel mondo tolkieniano e nella sua sfera assoluta non sono da meno. Tolkien, nato domenica 3 gennaio 1892 a Bloemfontein, capitale del Libero Stato d’Orange (uno dei territori di cui allora si componeva, in forma federale ed eterogenea, il Sudafrica), nel corso della sua vita vissuta quasi interamente nella sua patria inglese d’origine dedicò la sua attività di professore, filologo e mitografo allo studio di antichi testi celtici, anglosassoni e germanici. Furono le “fonti” delle sue invenzioni fantastiche e vere, grazie alle quali si trasformò da filologo e professore in poeta
45
e scrittore creativo. Di solito avviene il contrario: i capolavori della fantasia e della poesia diventano filologia, e ciò avviene soprattutto nelle età come la nostra, che T. S. Eliot definì “alessandrine” o di bassa epoca. Che Tolkien abbia compiuto il contrario del contrario, è uno dei contrassegni della sua irripetibile originalità. Dopo The Lord of the Rings, Tolkien pubblicò preziosi parerga all’opera maggiore. Alla sua morte, avvenuta domenica 2 settembre 1973 nell’ospedale di Bournemouth (contea di Dorset), seguì una serie di opere postume, curate per lo più dal figlio Christopher, fra le quali spicca The Silmarillion (1977): ciò che sta a The Lord of the Rings come l’Edda norrena sta a Der Nibelungenlied, o come i Metamorphoseon libri di Ovidio stanno all’Eneide. Ma gli ultimi trent’anni hanno aperto gli argini a un fiume di letteratura tolkieniana o pseudotolkieniana, vuoi saggistica vuoi d’imitazione narrativa, e persino alcune non felici e
46
anzi alquanto penose parodie, quali gli agghiaccianti Bored of the Rings di “The H. Lampoon” e The Soddit di A.R.R.R. Roberts (Adam Roberts), editi anche in Italia (inspiegabilmente da una casa benemerita come Fanucci) con i titoli II Signore dei Tranelli e Lo Sghorbit e con le copertine - ahinoi! - di Piero Crida (“siete voi, qui, ser Brunetto?”). Soprattutto, la novità qualificante e di alta funzione estetica: i tre film di Peter Jackson, l’ultimo dei quali, The Return of the King, è apparso nelle sale cinematografiche italiane proprio in questi giorni, mentre scriviamo la presente e nuova prefazione.
Fra tante novità, non è cambiato l’essenziale: l’unicità del Signore degli Anelli, l’unicità del suo autore. Nell’inverno del 1969, Alfredo Cattabiani, Elémire Zolla e il sottoscritto convennero sull’opportunità di pubblicare un’edizione italiana del capolavoro di Tolkien, completando, correggendo e perfezionando il lavoro traslatorio
47
compiuto dalla brava Vicky Alliata e approdato a quell’unico sfortunatissimo primo volume, La Compagnia dell’Anello, edito da Ubaldini nel 1967 (poco più di venti copie vendute). In quelle occasioni d’incontro, fu per noi inevitabile osservare come Il Signore degli Anelli sia l’unico grande mito, l’unico mito nuovo e autentico e originale, fondato su archetipi assoluti, che la vastissima e variegata letteratura occidentale del XX secolo abbia creato. In particolare, la funzione archetipica dei personaggi risalta nel volume qui presentato, The Fellowship of the Ring. Sono, si badi, archetipi di natura estetica, e soltanto secondariamente ontologica. E’ un errore affermare che il romanzo-poema di Tolkien illustri “l’eterna lotta tra il Bene e il Male”. Quella rappresentata nel Signore degli Anelli è l’eterna lotta tra il Bello e il Brutto, tra il Nobile e il Volgare, ed è penoso ogni tentativo di leggere l’opera di Tolkien in chiave religiosa, cristiana o quel che si voglia. Ebbene, in
48
rappresentanza di ciò che nella Terra di Mezzo (il Midgard? l’Universo?) è bello e nobile la Compagnia dell’Anello è costituita da “pezzi unici”. I suoi componenti rappresentano i diversi “popoli” (meglio sarebbe dire “le diverse specie viventi e intelligenti” della Terra di Mezzo: i Maghi (Gandalf), gli Uomini (Aragorn, Boromir, due varianti questa volta sì etiche), gli Hobbit (Frodo, Sam, Merry, Pipino, quattro varianti fondamentali con cui si presenta caratterologicamente la strana specie), gli Elfi (Legolas), i Nani (Gimli).
Il Brutto, spinto sino all’ignobile (gli Orcs) e al mostruoso (i Nazgul, i Cavalieri Neri), ha a sua volta le sue tipologie e gerarchie, culminanti negli Orrori assoluti, Sauron o Shelob. Che Tolkien abbia creato dal nulla l’elaboratissima lingua elfica, è un’ulteriore prova del carattere archetipico di cui si è detto. Zolla replicò sottolineando un’altra funzione altamente creativa del Signore degli Anelli: la possibilità che esista, nel mondo
49
d’oggi, il poema epico.
La diversità e unicità di questo scrittore ci obbliga a domandarci quale sia il posto occupato da Tolkien nella letteratura in lingua inglese. Da dove viene, Tolkien? In che cosa sono riconoscibili le sue premesse? Nella sua introduzione all’edizione italiana del Signore degli Anelli, Elémire Zolla ha indicato alcuni antecedenti. Sono scrittori “inglesi” in quanto usano la lingua inglese, ma quasi tutti hanno caratteristiche di eccentricità, spesso legate a un fondo culturale di origine celtica. In quell’origine è l’antica vocazione a rappresentare orrori soprannaturali e visioni magiche, o, in alternativa, la coltivazione di miti archetipici. Più che inglesi, quegli scrittori sono in maggioranza di radice gallese o irlandese. Del resto, origine eccentrica rispetto al mondo propriamente britannico è quella di Tolkien, nato in Sudafrica e con una buona dose di antico sangue tedesco, propriamente sassone. Zolla non
50
trascura, naturalmente, quel primo grande presagio tolkieniano che è il romanzo Phantastes (1858; poi apparso con il titolo Anodos) di George MacDonald (1824-1905) , dove la scoperta di un oggetto magico ricorda l’anello che Bilbo, Gollum, Frodo e innumerevoli altri si contendono, così come tolkieniano è il presentarsi di esseri fantastici nella quotidianità della vita di campagna. Non manca il gallese John Cowper Powys (1872-1963), autore di Wolf Solent (1929) e di A Glastonbury Romance (1932). Zolla fa entrare nel novero anche un cultore di forze tenebrose, studioso di vampirologia, occultista, satanista, e dunque virtualmente avverso alla visione tolkieniana di un trionfo del bene sul male, della limpida solarità sui dèmoni oscuri, ma compatibile con la poetica tolkieniana grazie alla sua ipersensibilità nei confronti del mondo invisibile: Alphonsus Joseph-Mary Augustus Montague Summers (1880-1948), il cui terribile libro The Vampire (1928) si accorda
51
stilisticamente con le pagine di Tolkien su Mordor, sull’occhio di Sauron, sulle miniere di Moria, sui Cavalieri Neri e sugli Orcs. Il grande talento mitografico accomuna a Tolkien, come osserva Zolla, Robert Graves (1895-1985), del quale, aggiungiamo, devono essere chiamati in causa non tanto i celebri romanzi storici quanto le Collected Short Stories edite postume nel 1991. Soprattutto, Zolla indica a ragione colui che più si avvicina a Tolkien nell’invenzione narrativa e negli intenti etici ed estetici: il nord-irlandese Clive Staples Lewis (1898-1963), autore di libri perfetti e amati (come avviene per Il Signore degli Anelli) da lettori di tutte le età e di vari livelli di cultura: Out of the Silent Planet (1938), Perelandra (1943), Chronicles of Narnia ( 1950-1956).
Noi, da parte nostra, non vorremmo escludere dal novero altri scrittori, in cui i temi dell’orrore soprannaturale, della magia che investe la vita di campagna, della ricerca di un oggetto simbolico,
52
assumono spesso colori che splendono come tolkieniani preannunci. Non trascuriamo Theodore Francis Powys (1875-1953), fratello di John Cowper, con i suoi mirabili Unclay (1931) e God’s Eyes A-Twinkle (1953); lo scozzese Arthur Conan Doyle (1859-1930), che nell’ultima parte della sua vita, abbandonato il personaggio di Sherlock Holmes, si dedicò alle scienze occulte e ai miti celtici; il mite, amabile e terrificante Montague Rhodes James (1862-1936), il più raffinato inventore di orrori soprannaturali che abbia avuto la moderna letteratura inglese da quando egli pubblicò Ghost Stories of an Antiquary (1904); il gallese Arthur Machen (1863-1947), nato a Caerleon-on-Usk che si dice essere stata la prima antica sede di re Artù, con le pagine da brivido di The Great God Pan (1894) e The White Powder (1897); il coltissimo e tenebroso americano del Rhode Island, Howard Phillips Lovecraft (1890-1937), nei cui romanzi e racconti dedicati al mito
53
di Cthulhu e di Yog Sothoth sono davvero sorprendenti i punti di contatto con la zona oscura e spaventosa che occupa l’oriente della tolkieniana Terra di Mezzo. Sopra costoro si libra, angelico e perturbante, l’ineludibile genius loci: Lewis Carroll alias Charles Lutwidge Dodgson (1832-1898), l’autore di Alice’s Adventures in Wonderland (1865).
È notevole una curiosa costante di carattere professionale. Nella letteratura in lingua inglese, vuoi per ragioni d’indole storica vuoi per singolare destino, gli scrittori deliziosamente fantastici e sovente terrorizzanti non sono, di norma, né autodidatti geniali e talentosi né autori cresciuti nella redazione di un giornale o formati come suol dirsi “alla dura scuola della vita” in prosaici mestieri. Quel genere letterario vuole accademici (come Tolkien, che fu professore di discipline difficili e preziose, per pochi eletti), colti uomini di chiesa, topi di biblioteca, archivisti eruditissimi.
54
MacDonald fu pastore della Chiesa congregazionista, Summers si fece cattolico (altro connotato di rilievo...!) e fu prete dal 1909, C.S. Lewis fu docente a Oxford, storico della letteratura, studioso del medioevo e del rinascimento inglesi, M.R. James fu professore a Eton, bibliotecario, filologo, latinista e grecista. Lovecraft, simile a Leopardi, non esercitò mai alcun lavoro ma visse la sua breve vita seppellito sotto l’immensa mole dei suoi libri e dei suoi terrori.
È stato utile e, per altri versi, doveroso nominare questi scrittori. Che in qualche misura essi offrano anticipazioni della poetica tolkieniana, è indubbio. È certo, tuttavia, che la loro esistenza non è necessaria né tanto meno sufficiente a spiegare il “fenomeno Tolkien”. Tolkien resta un esempio di eccezionale e autonoma creatività, in cui la singolarità della visione, il talento immaginifico e la forza della fantasia danno un esito il cui segreto è, lo diciamo con scandalosa semplicità, una
55
personalità d’artista nutrita di storicità e di cultura ma indipendente dai condizionamenti storici e da ciò che chiamiamo “lo spirito dei tempi”.
«Le due Torri»
La cultura dell’interiorità, cui Tolkien, come ogni narratore di rango, è lietamente estraneo, ci ha convinti che la qualità sia quasi una misura inversa della quantità. Ciò è vero per gli oggetti afferrabili nel mondo quotidiano, solidamente terrestri e terricoli: un’essenza, un colore, un odore, un sapore, spiccano meglio se circoscritti e concentrati. Hanno densità, acquistano scatto, si fanno desiderare. Ma per le realtà inafferrabili e pure immanenti, quelle cui non dobbiamo neppure pensare poiché sono troppo vertiginose e ci smarriremmo nel pensiero, esiste tra quantità e
56
qualità una proporzione diretta, non inversa: la qualità lampeggia e raggiunge la massima intensità se l’estensione o la mole sono immense, tendono all’infinito. L’azzurro del cielo non sarebbe quell’azzurro se non fosse l’incommensurabile cupola che tutto avvolge: il colore deve la propria tonalità all’ampiezza spaziale in cui si muove l’occhio. Lo stesso accade con il violaceo delle distese marine. Il plasma stellare non sarebbe incandescente e inconcepibile nella sua temperatura, spaventosamente contrastante con il gelo cosmico, se la stella non fosse un globo di terrificante grandezza. Sempre, quando ci troviamo per un attimo (di più non reggeremmo) dinanzi al sublime, qualcosa di spaventoso è oltre i confini della nostra sensazione, “poiché il bello”, ha scritto Rilke, “altro non è se non il tremendo al suo inizio”.
Esiste nei libri una diversità analoga a quella che riconosciamo tra la qualità concentrata della
57
miniatura o del cammeo e la qualità del cielo o del mare o di un ammasso di galassie. Il fascino di un breve, perfetto racconto è anche nella sua brevità; il fascino di un romanzo fluviale è anche nelle migliaia delle sue pagine. Ma ogni scrittore veramente grande (Dante, Goethe, Proust, Musil), purché l’esiguità dell’esistenza terrena non l’abbia amputato sacrificando la giovinezza troncata agli dèi cui essa fu cara (Leopardi,
Kafka), lascia intendere che le brevi e folgoranti opere d’esordio sono abbozzi, studi, cartoni per il vasto affresco della maturità. Un’opera che narri di lunghi tempi e di spazi sterminati ci richiede spazio e tempo, nell’atto esteriore di leggere e nell’interiorità delle nostre emozioni. Così John Ronald Reuel Tolkien in The Lord of the Rings.
Nel romanzo fluviale, il fascino è più intenso se esiste una scansione: bello è leggere a lungo, nel tempo improvvisamente libero di un’intera estate o lungo un anno di letture a blocchi di dieci o venti
58
pagine prima d’addormentarsi, con il libro appoggiato al cuscino, ma d’irresistibile bellezza è concludere una fase del récit e transitare ad un’altra, riprendere e continuare, far pausa e ricominciare accostando alla maturità e alla dolce stanchezza dell’aver letto la freschezza del dovere ancora leggere tutto un mondo nuovo in cui però il già noto sarà certamente riconoscibile. A livello altissimo, è questa la seduzione dei cicli di Balzac, in cui Vautrin e Rastignac e Rubempré “ritornano” o si reincontrano; a livello medio o medio-basso, è la tentazione dolciastra dei feuilletons ottocenteschi di una Xavier de Montepin, con il piacevole brivido del “vent’anni dopo” o della “continuazione alla prossima puntata”; a livello volgare, è l’ipnosi ottundente dei serials e delle soap-operas.
Prima di capire perché The Two Towers, romanzo centrale del ciclo ternario The Lord of the Rings, abbia la sua luce particolare con “quel”
59
colore derivante dalla sua centralità, domandiamoci: perché il récit tolkieniano è immenso, perché si estende a quasi millecinquecento pagine? I filosofi della modernità teorizzante se stessa, Kant e Hegel, ci hanno spiegato che l’immensità finita, mare o cielo stellato, è immagine simbolica dell’infinito. Il ciclo di Tolkien è immenso poiché è un universo. Propriamente, un universo parallelo al nostro, che noi chiamiamo “reale” con la stessa presunzione con cui il nostro pianeta è ancora - per consuetudine storica - definito “il mondo” o una qualsiasi delle geometrie possibili e metaeuclidee è definita “la geometria” tout court. La Terra-di-Mezzo non è meno reale del planisfero terrestre, proprio perché essa è una totalità. La totalità della sua creazione consente a Tolkien la fascinosa reticenza che gli conosciamo. Reticenza soprattutto su tre misteri che legano gli uomini (della “nostra” terra, non gli Uomini della Terra-di-Mezzo) al cielo o
60
all’inferno: la religione e il divino, la storia e la politica, la donna e la sessualità. In Tolkien nessuno prega con gli occhi volti al cielo e le mani giunte o le palme levate, nessuno è ministro di un culto, non ci sono né
Dio né dèi né spiriti né idoli; nessuno allude a ravvisabili metafore o metonimie (né, crediamo, ad allegorie trasparenti “sotto il velame”) in cui si avverta il sentore di qualche ideologia o fazione politica di cui le nostre planetarie res gestae furono incubatrici; non c’è traccia di amplessi, di alcove o di stupri, i quali ultimi sarebbero stati prevedibili in uno scrittore meno trascendente, data la qualità degli elementi guerreschi, avventurosi e selvaggi presenti in The Lord of the Rings (i barbari Orks, per esempio) , e infatti sono presenti nella fantasy post-tolkieniana, massimamente in quella cinematografica. Però i misteri incombono da altre parti: si avvertono forze superiori, mai nominate (un dettaglio che esalta il
61
talento narrativo dello scrittore), che risalgono a un numinoso proiettato a distanze inconcepibili; agisce il meccanismo del potere, in forme classiche; l’apparizione, proprio in The Two Towers, di dama Eowyn, il primo oggetto femminile d’irradiazione amorosa sul piano non elfico (Galadriel) ma terrestre, suscita un eros castissimo e sottilmente insinuante, che troverà il suo compimento alla fine del ciclo, nell’amore quasi preadolescenziale tra la dama di Rohan e l’austero Faramir.
Non c’è alcun filo che colleghi i due universi paralleli, il nostro creato dal big bang o da Jahweh e quello creato dal filologo anglo-sudafricano? C’è, lo intuiamo. E un filo che corre non “attraverso”, bensì “sopra”: è un archetipo primario. È il fantasma della letteratura. Distillato in essenza simbolica, il sangue che circola nei tre grandi ambiti letterari che Tolkien prediligeva, il romance bretone, il Lied nibelungico e il fairy tale celtico,
62
filtra anche nell’universo tolkieniano. Tre ambiti, e tre oggetti che cadono casualmente (?) nel testo. Li troviamo proprio all’apertura di The Two Towers, nello scenario della morte di Boromir. Il primo oggetto è il corno di Boromir, che lo ha suonato disperatamente prima di cadere ucciso dagli Orchetti. La scena è parallela alla morte di Roland che suona l’Oliphant fino a farsi scoppiare il cervello, ma anche al combattimento di Sétan nel ciclo irlandese di Candullino. Il corno è così un simbolo carolingio-bretone, che nel passo tolkieniano è accostato a un oggetto, la spada di Aragorn, quella che-fu-rotta, di palese gemellanza con la spada nibelungica di Siegfried, la già spezzata Nothung. Il terzo oggetto è l’onnipresente Anello, magico nucleo di narratologia elementare nella tradizione della fiaba. Sarà un caso che i tre oggetti siano associati in un memorabile evento del teatro wagneriano? È culturalmente indebito associare la lettura di The Lord of the Rings alla
63
musica di Wagner (un crimine analogo è stato commesso nel film Excalibur), ma è un fatto che nel libretto wagneriano di Lohengrin (atto III), il cavaliere del cigno prega Elsa di dare a Gottfried, qualora egli ritorni, “dies Horn, dies Schwert, den Ring”: il corno, la spada, l’anello.
The Two Towers è il romanzo centrale, si diceva. Tale collocazione dà al récit un carattere particolarmente doloroso e faticoso. E’ il momento in cui più acuti sono i travagli del parto, in cui la serenità del passato è ormai lontana e irrecuperabile e sembra non essere mai esistita, mentre la liberazione e il riposo e la felicità che Frodo, Sam, Aragorn, Merry, Pipino, Gimli, Legolas si ripromettono (sotto la meditabonda ed enigmatica ala protettiva di Gandalf) sembrano lontanissimi, irraggiungibili e forse inesistenti. Il terreno di The Two Towers è un deserto di spine, così come, in una malattia il cui decorso prevedibile sia di tre giorni, il secondo giorno è il
64
più penoso. Qui, nel romanzo centrale, nel tempo di mezzo della Terra-di-Mezzo, all’ombra delle due torri che condensano in sé il Bene e il Male radici delle res gestae universali, si attuerà il compito di Frodo: gettare l’Anello supremo nel Monte Fato, e distruggerlo per sempre. Questa, alla fine del romanzo, sarà la svolta, la dolente battaglia vinta ad altissimo prezzo che tuttavia condurrà, lentamente, al diradarsi delle plumbee e ferrigne nubi in cui The Two Towers ha il suo colore dominante. La fine di questo secondo romanzo è la katastrophé tragica, in senso aristotelico e di segno rovesciato, dal Male al Bene. Tra il primo romanzo, The Fellowship of the Ring, in cui il clima da fiaba domestica e agreste si trasforma a poco a poco in horror story, e il terzo romanzo, The Return of the King, in cui una sorta di apocalisse con battaglia di Armageddon finale e con tanto di apocalittici cavalieri trascolora alla fine in un paesaggio alla George Eliot, il secondo romanzo del ciclo
65
tolkieniano conserva i riflessi d’acciaio della vera, grande poesia epica.
«Il ritorno del Re»
Il motivo primario dello stupore prodotto da The Lord of the Rings nella letteratura del Novecento è la possibilità che il poema epico possa riapparire nell’era del romanzo introspettivo, del romanzo-saggio e dell’antiromanzo. La narrazione di Tolkien, sfacciatamente tradizionale nella scrittura e assolutamente priva di dimensione psicologica in senso moderno, si muove tra i due poli della fiaba e dell’epos tragico, e come tale tende alla massima chiarezza della conclusione, in cui tutti i fili si riannodano e i percorsi confluiscono in uno solo. Ma The Lord of the Rings, libro eccentrico di fronte alla narrativa del nostro secolo, segnata dalla crisi
66
delle forme e dall’illeggibilità del mondo, ha un dénouement a sua volta eccentrico rispetto alla sfera tra epica e fiabesca che Tolkien, ricreando l’impossibile, disegna e perfettamente chiude. Un’anomalia nell’anomalia. Così, nelle ultime pagine, il lettore vede tutto ricomporsi come era nelle sue speranze ma nello stesso tempo si affaccia in equilibrio oscillante su nuovi misteri, in uno spazio crepuscolare solcato dalla malinconica e grigioazzurra nave che porta “al di là” Elrond e Galadriel, Gandalf e Frodo. Così il ritorno della pace ad Itaca aveva in sé il silenzioso prologo dell’ultimo viaggio di Odisseo. Avvengono i desiderati compimenti, ma il loro prezzo necessario è che qualcosa d’incompiuto si apra nella sfera perfetta.
Era inevitabile. Infatti, The Lord of the Rings non è un autentico epos né un’autentica fiaba, essendo Tolkien l’inventore di un genere a sé, probabilmente tutto esaurito in quest’unico ciclo
67
narrativo e nei miti che lo circondano chiudendolo ancora di più nel suo universo separato. La fiaba, nella sua conclusione, allude a un’inconfessata eternità: i cento anni di vita “felice e contenta” destinati ai protagonisti una volta che essi abbiano superato tutti gli ostacoli inducono malinconia, poiché sembrano un tempo pur sempre misurato e prima o poi consumato, ma qualcosa ci dice che il tesoro acquistato dal coraggio e dal candore darà i suoi frutti anche “dopo”, e che i buoni e giusti premiati dalla felicità godranno di una sorta di assunzione in cielo, pur con tutte le reticenze in materia escatologica e teologica. Nella fiaba, la storia si snoda in un tempo ciclico, non rettilineo, e alla fine è trascesa fuori del tempo. Il poema epico sublima le forze storiche e le giustifica o condanna secondo categorie di pensiero che non appartengono alla storicità: il bene e il male. Il suo tempo è rettilineo, ma l’epos per natura e per norma di stile è tanto proiettato in senso verticale e
68
monumentale da piegare il tempo ad angolo retto: epica è la storia che riesce a non essere più segnata dalla storicità. In questo caso, il trascendimento della fiaba è sostituito dalla tensione verso la qualità superiore.
In The Lord of the Rings le storie degli individui e delle comunità non trascendono mai il tempo. Fatta eccezione per gli Uomini della Terra-di-Mezzo, la cui vita ha una durata simile alla nostra (molti di loro sono longevi, ma spesso la loro vecchiaia è tormentosa o sciagurata), le altre stirpi, Elfi e Nani, Hobbit e Ragni giganti, Draghi e Stregoni, conoscono la morte. La loro fine, pur se talora è avvertita come lontanissima, è davvero la fine. Il compimento dopo la vittoria sugli ostacoli non è un “vivere cent’anni felici e contenti”; è una vita mista di gioie e sofferenze, venata di amarezza, anche perché, alla fine di questo terzo romanzo del ciclo, il ritorno alla prosperità di un tempo è stato conquistato al prezzo più alto, quello di una
69
maturazione, e la vita non sarà mai più l’Eden di prima. A partire dalla metà di The Return of the King, gli elementi comici scompaiono quasi interamente dal testo di Tolkien, e ciò non è smentito neppure dal penultimo capitolo con la sua aspra ironia: i custodi, sgherri di Saruman, che mentre gli eroi combattevano hanno invaso la Contea riempendola di fumi e di brutture (metafora “ambientalistica” dell’inquinamento e dell’industrializzazione), non sono esilaranti, ma soltanto laidi e degni di sarcasmo, anche se più di un sorriso fiorisce dalla lettura. D’altra parte, il racconto non subisce una monumentalizzazione conclusiva: gli eroi ritornano subito alla loro dimensione quotidiana e dimessa, almeno gli eroi Hobbit; gli altri, elevati al fastigio come Aragorn e Faramir, sono abbandonati dall’occhio dell’osservatore, e li lasciamo ciascuno nella propria mansion, e comunque lontani dalla Contea - luogo reale come può essere reale, in un universo
70
parallelo, l’Inghilterra. Resta dunque la storia, la quale lascia prevedere che tutto possa ricominciare da capo. È strano come proprio il libro più indipendente da una visione storicistica della letteratura si muova in questo solco.
Se nella terza parte di The Lord of the Rings la storia non si trascende né si sublima, se il poema perfetto di Tolkien si muove tra i poli di una fiaba impropria e di un epos imperfetto, invitiamo il lettore a domandarsi se esista davvero in The Lord of the Rings il “lieto fine”, e se il récit non si concluda con una confessione di civile e persino gradevole senilità e decadenza. In verità, la conclusione piena di dolcezze, di fragole e panna a montagne, di amori senza pretese finalmente realizzati come quello di Sam e di Rosie - ma, si badi, senza più un’ombra della ridanciana allegria che dominava la festa per il compleanno di Bilbo -, lascia nell’ombra, tutt’altro che distrutti, esseri inquietanti. Mordor è ancora il regno delle tenebre,
71
né Sauron né Saruman né l’orrenda Shelob sono “morti”, al più soltanto ibernati o sotterrati o magicamente incatenati (ma per quanto ancora?), e l’ombra circonda sempre la Contea come un anello. Esiste sempre quel tale ponte sull’Anduin oltre il quale si è colti dal gelo della paura. In fondo, è un atto di grazia concesso da Tolkien al lettore. Concludendo The Lord of the Rings, egli ha lasciato all’Occidente in cui il grande poema in prosa si rispecchia in maniera fin troppo palese un libro la cui perfezione e il cui disegno compiuto si rinnovano sempre, purché si sappia infilare la testa in una delle aperture che risucchiano verso spazi insondati. È grazie a questo dono, degno della Sibilla, che la lettura di Tolkien non si esaurisce mai, poiché, come scrisse Rémy de Gourmont, “il faut toujours recommencer”.
Milano, 11 febbraio 2004
QUIRINO PRINCIPE
72
PREFAZIONE di J.R.R. Tolkien alla 2a edizione inglese
La narrazione di questo racconto è cresciuta, fino a diventare una storia della Grande Guerra dell’Anello e a includere molti scorci delle storie ancora più antiche che l’hanno preceduta. Iniziò poco dopo che Lo Hobbit fosse finito, e prima che venisse pubblicato nel 1937; però non continuai con questo seguito, poiché desideravo prima completare e sistemare la mitologia e le leggende dei Tempi Remoti, alle quali da alcuni anni stavo dando forma. Desideravo farlo soprattutto per mia soddisfazione, e nutrivo poche speranze che altri
73
potessero interessarsi alla mia opera, soprattutto dal momento che la sua ispirazione era primariamente linguistica, e che in principio era stata concepita solo per fornire un necessario retroterra di “storia” alle lingue elfiche.
Quando quelli cui chiesi consiglio e suggerimenti corressero “poche speranze” in “nessuna speranza” tornai a dedicarmi al seguito, incoraggiato dai lettori che richiedevano più informazioni sugli Hobbit e sulle loro avventure. Tuttavia la storia fu attratta inesorabilmente dal mondo antico, e così divenne un resoconto della fine di quel mondo, prima che l’inizio e lo svolgimento ne potessero essere narrati. Il processo era iniziato scrivendo Lo Hobbit, nel quale c’erano già alcuni riferimenti ad argomenti più antichi: Elrond, Gondolin, gli Alti Elfi e gli Orchi, insieme a scorci di cose più alte, profonde od oscure rispetto alla superficie di quel libro, che si erano presentate inaspettate: Durin, Moria,
74
Gandalf, il Negromante, l’Anello. La scoperta del significato di questi scorci e delle loro relazioni con le storie antiche svelò la Terza Era, e il suo culmine nella Guerra dell’Anello.
Chi mi aveva chiesto più informazioni sugli Hobbit alla fine le ha ricevute, ma ha dovuto attendere a lungo; la composizione del Signore degli Anelli infatti procedette saltuariamente negli anni fra il 1936 e il 1949, un periodo durante il quale avevo molti doveri cui non mi sottraevo, e spesso ero assorbito da molti altri interessi come insegnante e come ricercatore. Il ritardo fu, naturalmente, aumentato anche dallo scoppio della guerra nel 1939; per la fine di quell’anno il racconto non aveva ancora raggiunto la fine del Libro Primo. Nonostante l’oscurità dei cinque anni seguenti, scoprii che la storia non poteva essere abbandonata del tutto, e quindi avanzai faticosamente, per lo più di notte, finché non arrivai alla tomba di Balin a Moria, e lì mi fermai a
75
lungo. Passò quasi un anno prima che riprendessi il cammino, e così nel 1941 arrivai a Lothlórien e al Grande Fiume. Nell’anno successivo scrissi le prime bozze di ciò che ora è il Libro Terzo, e l’inizio dei capitoli I e II del Libro Quinto; e lì, mentre i fuochi di segnalazione ardevano sull’Anórien e Theoden arrivava a Clivovalle, mi fermai. Non sapevo più come andare avanti, e non c’era il tempo per pensarci.
Fu durante il 1944 che, mettendo da parte le indecisioni e le perplessità causate da una guerra che era mio dovere combattere, o almeno raccontare, mi sforzai di affrontare il viaggio di Frodo a Mordor. Quei capitoli, che alla fine divennero il Libro Quarto, furono scritti e spediti a puntate a mio figlio, Christopher, che all’epoca si trovava in Sudafrica con la RAF. Ciononostante, ci vollero altri cinque anni prima che il racconto arrivasse alla sua fine attuale; in quel periodo ho cambiato casa, cattedra e college, e le giornate
76
anche se meno cupe non erano certo meno laboriose. Poi, quando finalmente raggiunsi la “fine”, l’intera storia dovette essere rivista, e anche largamente riscritta. E doveva anche essere scritta e riscritta a macchina: da me; il costo di una dattilografa professionale era al di là dei miei mezzi.
Da quando è stato finalmente stampato, Il Signore degli Anelli è stato letto da molte persone; e qui vorrei dire qualcosa riguardo alle molte opinioni o supposizioni che ho ricevuto o letto riguardo i motivi e il significato del racconto. Il motivo primo è stato il desiderio di un narratore di provare a cimentarsi in una storia veramente lunga che potesse attirare l’attenzione dei lettori, divertirli, deliziarli, e a tratti anche eccitarli o commuoverli. Come guida avevo unicamente le mie proprie sensazioni di cosa sia attraente o commovente, e molto spesso la guida si è sbagliata. Alcuni di quelli che hanno letto il libro, o
77
almeno che lo hanno recensito, lo hanno trovato noioso, assurdo, o disprezzabile; e io non ho alcun motivo per lamentarmi, dal momento che ho opinioni simili sulle loro opere, o sul tipo di opere che loro evidentemente preferiscono. Anche per i molti che hanno gradito la mia storia ci sono però vari punti che non riescono a piacere. Probabilmente non è possibile in un racconto lungo piacere sempre a tutti, né dispiacere a tutti negli stessi punti; infatti dalle lettere che ho ricevuto ho scoperto che i passaggi o i capitoli che ad alcuni paiono difettosi sono particolarmente approvati da tutti gli altri. Il più critico dei lettori, io stesso, adesso trova molti difetti, minori e maggiori, ma non avendo per fortuna alcun obbligo di revisionare o riscrivere il libro, li passerà sotto silenzio, eccetto uno che è stato notato anche da altri: il libro è troppo corto.
Riguardo al significato profondo, o al “messaggio”, nell’intenzione dell’autore non ne ha
78
alcuno. Non è allegorico né fa riferimento all’attualità. La storia, crescendo, ha messo radici (giù nel passato) e ha prodotto rami inaspettati: il suo tema principale però è stato imposto fin dall’inizio dall’inevitabile scelta dell’Anello quale legame con Lo Hobbit. Il capitolo cruciale, “L’ombra del passato”, è una delle parti più vecchie del racconto. È stato scritto molto prima che i presagi del 1939 si mutassero in minacce di un disastro inevitabile, e da quel punto la storia si sarebbe sviluppata lungo le stesse linee anche se quel disastro fosse stato evitato. Le sue fonti sono cose che avevo già in mente, o in alcuni casi avevo già scritte, e poco o nulla è stato modificato dalla guerra iniziata nel 1939 o dalle sue conseguenze.
La guerra reale non ricorda la guerra leggendaria nello svolgimento né nella conclusione. Se essa avesse ispirato o diretto lo sviluppo della leggenda, allora per certo l’Anello sarebbe stato preso e usato contro Sauron; Sauron stesso
79
sarebbe stato non annientato ma sottomesso, e Barad-dûr non sarebbe stata distrutta ma occupata. Saruman, non riuscendo a entrare in possesso dell’Anello, sfruttando la confusione e i tradimenti del tempo avrebbe trovato a Mordor il legame mancante alle sue ricerche sulla Scienza degli Anelli, e dopo non molto avrebbe forgiato un suo Grande Anello con il quale sfidare l’autoproclamato Signore della Terra di Mezzo. In un tale conflitto entrambe le parti avrebbero odiato e disprezzato gli Hobbit, che non sarebbero sopravvissuti a lungo neanche come schiavi.
Altre soluzioni possono essere trovate in accordo con i gusti di quelli che amano l’allegoria o il riferimento all’attualità. Io però detesto cordialmente l’allegoria in tutte le sue manifestazioni, e l’ho sempre detestata da quando sono diventato abbastanza vecchio e attento da scoprirne la presenza. Preferisco di gran lunga la storia, vera o finta che sia, con la sua svariata
80
applicabilità al pensiero e all’esperienza dei lettori. Penso che molti confondano “applicabilità” con “allegoria”; l’una però risiede nella libertà del lettore, e l’altra nell’intenzionale imposizione dello scrittore.
Un autore non può naturalmente rimanere del tutto insensibile alla propria esperienza, ma i modi nei quali il seme di una storia usa il terreno dell’esperienza sono estremamente complessi, e i tentativi di definire il processo sono nel migliore dei casi supposizioni basate su indizi inadeguati e ambigui. E anche sbagliato, sebbene sia una naturale tentazione nei casi in cui le vite di autore e critico si siano sovrapposte, supporre che i movimenti di pensiero o gli eventi dei tempi comuni a entrambi siano necessariamente stati le maggiori influenze. Certo, è necessario essere vissuti sotto l’ombra della guerra per sentirne pienamente l’oppressione; ma con il passare degli anni sembra che si tenda a dimenticare che essere
81
stati sorpresi in gioventù dal 1914 non è certo stata un’esperienza meno terribile che essere stati coinvolti nel 1939 e negli anni seguenti. Entro il 1918 tutti i miei migliori amici tranne uno erano morti. O, per passare ad argomenti meno gravosi: è stato supposto da alcuni che “Percorrendo la Contea” rifletta la situazione in Inghilterra nel periodo in cui stavo finendo il mio racconto. Non è così. E’ una parte essenziale della trama, prevista dall’inizio, anche se in effetti modificata mentre il personaggio di Saruman si evolveva con la storia, e devo dire che non ha per nulla alcun significato allegorico né alcun riferimento politico contemporaneo. Ha in effetti qualche fondamento nell’esperienza, anche se esile (dato che la situazione economica era completamente differente), e in avvenimenti molto antecedenti. La campagna in cui vivevo da bambino era indecorosamente in rovina già prima che io avessi dieci anni, in giorni nei quali le automobili erano
82
oggetti rari (io non ne avevo mai vista una) e gli uomini stavano ancora costruendo le ferrovie suburbane. Recentemente ho visto in un giornale una fotografia delle ultime rovine del mulino che un tempo prosperava accanto al suo laghetto e che a me sembrava così importante. Non mi è mai piaciuto l’aspetto del Giovane Mugnaio, ma suo padre, il Vecchio Mugnaio, aveva la barba nera, e non si chiamava Sabbioso.
Il Signore degli Anelli appare ora in una nuova edizione, e l’opportunità è stata sfruttata per rivederlo. Un certo numero di errori e di incoerenze che ancora rimanevano nel testo sono stati corretti, e si è fatto un tentativo di fornire informazioni su pochi punti che alcuni attenti lettori avevano sollevato. Ho preso in considerazione tutti i loro commenti e le loro richieste, e se sembra che alcune siano state trascurate ciò può essere dovuto al fatto che non sono riuscito a mantenere in ordine i miei appunti;
83
tuttavia molte domande potrebbero ricevere risposta solo con appendici aggiuntive, o magari con la pubblicazione di un volume accessorio che contenga molto del materiale che non ho incluso nell’edizione originale, in particolare dettagliate informazioni linguistiche. Nel frattempo questa edizione offre questa Prefazione, un’aggiunta al Prologo, alcune note, e un indice dei nomi delle persone e dei luoghi. L’indice è intenzionalmente completo nei lemmi ma non nei riferimenti, dato che per la pubblicazione è stato necessario ridurne la stazza. Un indice completo, che faccia pieno uso del materiale preparato per me da Mrs. N. Smith, apparterrebbe piuttosto al volume accessorio.
J.R.R. TOLKIEN
(trad. di Lorenzo Gammarelli)
84
NOTIZIA BIO-BIBLIOGRAFICA
John Ronald Reuel Tolkien nacque il 3 gennaio 1892 a Bloemfontein, nel Sudafrica, da genitori inglesi originari di Birmingham. Morto il padre nel 1896, la famiglia si trasferì in Inghilterra, nel villaggio di Sarehole presso Birmingham. Dalla madre, Tolkien ereditò l’amore per le lingue e per le antiche leggende e fiabe. Dopo la morte di lei nel 1904, fu educato da P. Francis Xavier Morgan, un sacerdote cattolico degli Oratoriani. Studiò all’Exeter College di Oxford, ove ottenne il titolo di Bachelor of Arts nel 1915. Combattente nella prima guerra mondiale, ritornò ad Oxford ove divenne Master of Arts nel 1919, e collaborò
85
all’Oxford English Dictionary. Insegnò lingua e letteratura anglosassone ad Oxford dal 1925 al 1945, e poi lingua e letteratura inglese fino al suo ritiro dall’attività didattica. Morì a Bournemouth, nello Hampshire, il 2 settembre 1973.
Tolkien pubblicò The Hobbit, la prima delle invenzioni narrative che lo hanno reso celebre, nel 1936; W.H. Auden ha definito quel libro «la più bella storia per fanciulli scritta negli ultimi cinquant’anni», anche se Tolkien è scrittore per adulti capaci di ritrovare nei suoi libri, più che non i fanciulli, il fascino sottile della fiaba. Intorno al nucleo originario di The Hobbit ha preso forma il mondo fantastico di Tolkien con il successivo Farmer Giles of Ham (1949), e soprattutto con la trilogia The Lord of the Rings, composta nell’arco di quattordici anni e pubblicata nel 1954-1955. Dopo The Adventures of Tom Bombadil (1962), Tolkien pensa alla possibilità di mettere in musica le molte canzoni di cui si dilettano i suoi personaggi: nel
86
1968, il musicista Donald Swann ha pubblicato un ciclo di liriche su testi di Tolkien, dal titolo The Road goes ever on. I libri di Tolkien sono stati tradotti in una decina di lingue, con una tiratura complessiva di milioni di copie.
Gli scritti principali di Tolkien sono: The Hobbit, 1936. Trad. it., Lo Hobbit, Adelphi, Milano 1973.
On Fairy-Stories, 1938.
Leaf by Niggle, 1939.
Farmer Giles of Ham, 1949. Trad. it., Il cacciatore di draghi, Einaudi, Torino 1975.
The Fellowship of the Ring, 1954. The Two Towers, 1954. The Return of the King, 1955 (che insieme con i precedenti forma la trilogia The Lord of the Rings; trad. it.: Il Signore degli Anelli, che qui si pubblica).
Tree and Leaf, 1955 (riunisce On Fairy-Stories e Leaf by Niggle).
The Adventures of Tom Bombadil, 1962. Trad it. Le avventure di Tom Bombadil, Bompiani, 2000.
87
Smith of Wootton Major, 1967.
The Homecoming of Beorhtnoth Beorhtbelm’s Son, 1975.
Tree and Leaf. Smith of Wootton Major. The Homecoming of Beorhtnoth Beorhtbelm’s Son, 1975. Trad. it., Albero e Foglia, Rusconi, Milano 1976.
The Silmarillion, 1977. Trad. it. Il Silmarillion, Bompiani, 2000.
Tutte le opere citate sono state pubblicate da George Allen & Unwin, Londra.
Nel 1968 la «Caedmon Records» ha inciso un disco in cui J.R.R. Tolkien legge alcune poesie tratte da The Lord of the Rings e da The Adventures of Tom Bombadil.
88
NOTA DEL CURATORE
La principale difficoltà incontrata nel tradurre The Lord of the Rings riguarda i nomi propri di persone e di luoghi. Il romanzo ha un centro geografico, la Contea (the Shire popolata dagli Hobbit, i quali, nel testo inglese, portano nomi che vanno da un’intonazione comune, quotidiana, borghese (Baggins, Sackville-Baggins, Bottin) a toni più fiabeschi o addirittura da fiaba comica (Brandybuck, Bracegirdle). I personaggi che vivono fuori della Contea, o che vi vengono da fuori, recano nomi in genere sonori e leggendari, da saga nordica o da poema cavalleresco (Gandalf, Aragorn, Glorfindel, Galadriel, ecc.). Si noti, però, che in
89
tutti, o in quasi tutti i nomi, c’è un’allusione, più o meno evidente o nascosta. Se si volesse che l’allusione avesse significato pieno anche nella traduzione italiana, i nomi dovrebbero essere tutti tradotti ricalcando il significato cui alludono nella lingua originale. Il traduttore, d’altra parte, ha voluto evitare stonature stridenti. Perciò, anche se Baggins richiama bag (sacco, borsa), e così Sackville richiama sack (con significato simile), chiare allusioni alla prosperità e all’abbondanza in cui i Baggins vivono e in cui i Sackville-Baggins vorrebbero vivere, ai miti di tesori nascosti, alla felice allegria che domina a Hobbiville (Hobbiton in inglese), il traduttore ha conservato la forma originale, scansando così una traduzione «fuori tono», come sarebbe potuto essere Sacconi, o Borsi-Sacconi, o qualcosa del genere. In altri casi, sono state adattate certe grafie (ingl. Took, it. Tuc; ingl. Brandybuck, it. Brandibuck), per accentuare l’intonazione fiabesca di certi nomi. In certi rari
90
casi, è stata adottata una vera e propria traduzione italiana, ricalcata sull’originale, o scelta come interpretazione dell’originale (es.: ingl. Rivendell, it. Gran Burrone; ingl. Bywater, it. Lungacque); e ciò per evitare, ove fosse possibile, un affastellamento di nomi esotici, soprattutto toponimi, difficili ad essere ricordati per il lettore italiano, e anche per accentuare, ove l’orecchio lo suggerisse, un tono familiare, «di casa» (es. Lungacque), da porre in contrasto con il tono leggendario di altri luoghi o personaggi incontrati durante l’«avventura»; nonché per accentuare i valori visivi impliciti in certi toponimi (es. Gran Burrone). In tutti gli altri casi si è conservata la forma originale.
Il risultato, che è una gamma di forme linguistiche, da un plausibile inglese «quotidiano», all’italiano, al nome esotico, antico o cavalleresco, a forme ibride, non tradisce, crediamo, i rapporti che tra i nomi intercorrono nell’originale, in cui, si ricordi, è descritto un mondo immaginario in
91
un’epoca immaginaria.
Q. P.
92
IL SIGNORE DEGLI ANELLI
Tre Anelli ai Re degli Elfi sotto il cielo che risplende,
Sette ai Principi dei Nani nelle lor rocche di pietra,
Nove agli Uomini Mortali che la triste morte attende,
Uno per l’Oscuro Sire chiuso nella reggia tetra
Nella Terra di Mordor, dove l’Ombra nera scende.
Un Anello per domarli,
Un Anello per trovarli,
Un Anello per ghermirli e nel buio incatenarli,
Nella Terra di Mordor, dove l’Ombra cupa scende.
93
94
95
96
PROLOGO
1. A proposito degli Hobbit
Questo libro riguarda principalmente gli Hobbit, e dalle sue pagine il lettore imparerà molto sul loro carattere e un po’ della loro storia; ulteriori informazioni potranno trovarsi nel Libro Rosso dei Confini Occidentali, già pubblicato col titolo di Lo Hobbit. Questa storia è tratta dai più antichi capitoli del Libro Rosso, scritti da Bilbo in persona, il primo Hobbit divenuto famoso nel resto del mondo, e da lui intitolati Andata e Ritorno poiché narravano il suo viaggio verso l’Est e il ritorno a
97
casa. Fu questa un’avventura che avrebbe più tardi coinvolto tutti gli Hobbit nei grandi avvenimenti di un’Era di cui parleremo.
Molti, comunque, desidererebbero saperne di più su questo popolo primordiale, e per questi lettori ho annotato qui i punti essenziali della tradizione hobbit e riassunto le sue prime vicende.
* * *
Il popolo hobbit è discreto e modesto, ma di antica origine, meno numeroso oggi che nel passato; amante della pace, della calma e della terra ben coltivata, il suo asilo preferito era una campagna scrupolosamente ordinata e curata. Ora come allora, essi non capiscono e non amano macchinari più complessi del soffietto del fabbro, del mulino ad acqua o del telaio a mano, quantunque abilissimi nel maneggiare attrezzi di ogni tipo. Anche in passato erano estremamente timidi; ora, poi, evitano addirittura con costernazione «la Gente Alta», come ci chiamano,
98
ed è diventato difficilissimo trovarli. Hanno una vista ed un udito particolarmente acuti, e benché tendano ad essere grassocci e piuttosto pigri, sono agili e svelti nei movimenti. Sin dal principio possedevano l’arte di sparire veloci e silenziosi al sopraggiungere di genti che non desideravano incontrare, ma ora quest’arte l’hanno talmente perfezionata, che agli Uomini può sembrare quasi magica. Gli Hobbit, invece, non hanno mai effettivamente studiato alcun tipo di magia; e quella loro rara dote è unicamente dovuta ad una abilità professionale che l’eredità, la pratica, e un’amicizia molto intima con la terra hanno reso inimitabile da parte di razze più grandi e goffe.
Essi sono infatti minuscoli; anche i più alti fra loro sono più piccoli dei Nani, sebbene meno tozzi e robusti. La loro statura è variabile, ed oscilla da due a quattro piedi; ma ormai è raro che qualcuno arrivi a tre piedi, giacché pare che col tempo si siano rimpiccioliti e che in passato fossero più alti.
99
Secondo quanto riferisce il Libro Rosso, Brandobras Tuc (Ruggibrante), figlio di Isengrim Secondo, misurava due braccia ed era capace di montare a cavallo. Il suo record fu battuto in tutta la storia hobbit da altri due personaggi soltanto; ma di questo parleremo in seguito.
Per quanto riguarda gli Hobbit della Contea, di cui tratta questo nostro racconto, essi erano, nei tempi di pace e di benessere, un popolo allegro e spensierato; portavano vestiti di colori vivaci, preferendo il giallo ed il verde, ma calzavano raramente scarpe, essendo i loro piedi ricoperti di un pelo riccio e folto, proprio come i loro capelli, che erano solitamente castani, e le piante dure e callose come suole. Perciò l’unica forma di artigianato che praticassero poco era la fabbricazione di calzature, benché avessero lunghe dita abilissime, capaci di creare tanti altri oggetti utili ed artistici. Più che belli, i loro visi erano generalmente gioviali, illuminati da occhi
100
vivacissimi e guance colorite, con una bocca fatta per ridere, bere e mangiare. Ed era proprio ciò che facevano: mangiavano, bevevano e ridevano con tutto il cuore, amavano fare a tutte le ore scherzi infantili, e pranzavano sei volte al giorno, quando ne avevano la possibilità. Erano ospitali: feste e regali, che offrivano con grande generosità ed accettavano con entusiasmo, costituivano il loro massimo divertimento.
La parentela che ci unisce agli Hobbit, malgrado la loro recente ostilità, è più che evidente e molto più stretta che non quella che ci unisce agli Elfi o persino ai Nani. In tempi lontani parlavano le lingue degli Uomini, a modo loro, ed avevano le stesse preferenze e le stesse antipatie. Quale sia però la nostra esatta parentela, ormai nessuno lo può più dire: gli albori della civiltà hobbit sono persi nei Tempi Remoti caduti nell’oblio; solamente gli Elfi conservano ancora ricordi di quel tempo che fu, ma sono solo ricordi della loro propria storia,
101
ove gli Uomini hanno poco posto e gli Hobbit niente del tutto. Eppure è un fatto che gli Hobbit siano vissuti tranquilli e pacifici nella Terra di Mezzo per anni e anni prima che gli altri popoli si accorgessero della loro presenza; e, dato che il mondo è pieno zeppo di strane creature, questi piccoli esseri sembravano ben poco importanti. Fu ai tempi di Bilbo e del duo erede Frodo che essi acquistarono improvvisamente, senza desiderarlo per nulla, importanza e fama, importunando non poco i consigli dei Saggi e dei Grandi.
* * *
Quei giorni (la Terza Era della Terra di Mezzo) sono ormai molto lontani, e la configurazione di tutti i paesi è cambiata; ma le regioni in cui allora vivevano gli Hobbit sono senza alcun dubbio le stesse ove essi passano tuttora i loro giorni: il nord-ovest del Vecchio Mondo e ad est del Mare. Gli Hobbit del tempo di Bilbo non avevano la più vaga idea di quale fosse il loro luogo d’origine.
102
L’amore per lo studio (a parte l’erudizione genealogica) era molto poco diffusa ma vi era ancora qualche membro delle antiche casate che studiava i libri di famiglia, e che raccoglieva persino cronache dei tempi passati e di terre lontane abitate dagli Elfi, dagli Uomini e dai Nani. Quanto alle loro proprie cronache, esse furono intraprese solamente dopo l’installazione nella Contea, e persino le loro più antiche leggende risalgono appena all’Epoca della Lunga Marcia. Risulta comunque chiaramente da queste leggende, dai loro particolari usi e costume e dal loro strano linguaggio, che gli Hobbit, come molti altri popoli, in un lontano passato migrarono verso ovest.
I loro primi racconti lasciano intravedere il tempo in cui dimoravano nelle alte vallate dell’Anduin, tra la Grande Foresta Verde e le Montagne Nebbiose; nessuno può dire perché essi intrapresero più tardi la difficile e pericolosa
103
traversata delle montagne, scendendo nella valle dell’Eriador: le loro cronache parlano del numero sempre crescente di Uomini in quel posto e di una grande ombra che oscurò la foresta, alla quale diedero perciò il nome di Bosco Atro.
Prima di valicare le montagne, gli Hobbit erano già divisi in tre razze: i Pelopiedi, gli Sturoi ed i Paloidi. I Pelopiedi erano i più scuri, bassi e minuti; non portavano barba né scarpe; avevano mani e piedi piccoli ed agili, e preferivano la montagna alla pianura.
Gli Sturoi, al contrario, erano tozzi e ben piantati; avevano mani e piedi più grandi e prediligevano la campagna e le rive dei fiumi. I Paloidi infine, chiari di pelle e di capelli, erano i più alti e magri; essi amavano i boschi e le foreste.
I Pelopiedi erano stati in passato, allorché vivevano ancora sulle falde dei monti, grandi amici dei Nani. Furono i primi a emigrare verso ovest, attraversando l’Eriador per giungere fino al Colle
104
Vento, mentre gli altri erano rimasti nelle Terre Selvagge. Erano la razza più tipica e caratteristica, e di gran lunga la più numerosa. Inclinavano a stabilirsi definitivamente in un posto, e conservarono a lungo l’antico costume di vivere in caverne e gallerie sotterranee.
Gli Sturoi, i meno timidi, errarono molto tempo lungo le sponde del Gran Fiume Anduin, quindi seguirono i Pelopiedi nel loro viaggio verso ovest, dirottando a sud lungo il corso del Rombirivo. Molti di loro vi sostarono, tra Sarbad ed i confini del Dunand, prima di ritornare al Nord.
I Paloidi, ramo nordico degli Hobbit, erano i meno numerosi; dotati per le lingue e per il canto piuttosto che per l’artigianato, preferivano la caccia all’agricoltura. Dopo aver valicato le montagne a nord di Gran Burrone e costeggiato il Fiume Bianco, giunsero nell’Eriador dove si mescolarono presto alle altre due razze; ciò nonostante, essendo più spericolati ed avventurosi, furono spesso loro a
105
comandare i clan dei Pelopiedi e degli Sturoi. Le grandi famiglie, quali i Tuc ed i Signori di Buck, si distinguevano, all’epoca di Bilbo, per il forte temperamento paloidiano.
Ad ovest dell’Eriador, tra le Montagne Nebbiose ed i Monti Luhun, vivevano Uomini ed Elfi. Vi erano persino gli ultimi Numenoreani, i re degli Uomini giunti per Mare dall’Ovesturia in tempi remoti; ma poiché stavano velocemente sparendo, le terre del loro Regno del Nord erano in un pietoso stato di abbandono. Vi era quindi spazio in abbondanza, e presto si formarono le prime piccole comunità di Hobbit. Della maggior parte di queste colonie, ai tempi di Bilbo, non vi era più alcuna traccia. Una sola delle più importanti sopravviveva ancora a circa quaranta chilometri dalla Contea, a Brea e nel circostante Bosco Cet.
Fu senza dubbio a questi tempi che gli Hobbit appresero l’alfabeto dei Numenoreani, ai quali gli Elfi avevano insegnato a scrivere. Dimenticarono
106
così tutte le lingue che avevano adoperate prima, per parlare unicamente la Lingua Corrente, il cosiddetto Ovestron, di uso comune nelle terre dei re da Arnor a Gondor e sulle coste del Mare dal Golfo di Belfalas a Luhun. Conservarono però ancora qualche termine, come i nomi dei mesi e dei giorni e gran parte dei nomi di persona.
All’incirca dalla stessa epoca cominciarono a contare gli anni, segnando così la fine delle leggende ed il nascere della storia hobbit. Fu nell’anno 1601 della Terza Era che i due fratelli paloidi, Marcho e Blanco, partirono da Brea; e avendo ottenuto il permesso dal gran re di Fornost4 attraversarono il fiume Baranduin seguiti da un gran numero di Hobbit; passarono sul Ponte di Arcoinpietra, costruito nei giorni di splendore del Regno del Nord, ed occuparono le terre comprese tra il fiume ed i Luoghi Lontani. Fu loro solamente chiesto, come compenso, di riparare
4 Argeleb II, ventesimo re del ramo nordico che si estinse trecento anni
107
tutte le strade ed i ponti, in particolar modo il Grande Ponte, di augurare buon viaggio ai messi del re e di riverire la sua regalità.
Così ebbe inizio l’Era della Contea, e gli Hobbit fissarono come Primo Anno quello del passaggio del Brandivino (nuovo nome dato da loro al Fiume). Tutte le date seguenti sono state calcolate in base a questo calendario5. Gli Hobbit d’occidente s’innamorarono subito del loro nuovo paese e vi restarono per sempre, scomparendo così nuovamente dalla storia degli Uomini e degli Elfi. Fino alla morte dell’ultimo re rimasero ufficialmente suoi sudditi sebbene avessero i loro propri capi e non si occupassero per nulla di ciò che accadeva nel resto del mondo. Sostengono di aver mandato degli arcieri in aiuto del re durante la battaglia di Fornost contro il capo degli Stregoni di Angmar, quantunque la storia degli Uomini non
dopo con Arvedui.
5 Per calcolare, in base al calendario degli Elfi e dei Numenoreani, gli anni della Terza Era, basta quindi aggiungere 1600 anni alla data dell’Era
108
lo riferisca. In ogni modo, quella guerra segnò la fine del Regno del Nord; gli Hobbit presero allora in mano le redini del paese e scelsero fra i loro capi un Conte che sostituisse il re. Soltanto qualche guerra turbò i mille anni seguenti e, dopo la Peste Nera (C.C. 37)6, essi si moltiplicarono e si arricchirono fino alla catastrofe del Lungo Inverno e alla conseguente carestia che ne sterminò a migliaia. All’epoca della nostra storia, comunque, i Giorni della Fame (1158-60) erano molto lontani, e gli Hobbit avevano ritrovato il benessere. La terra era ricca e generosa, e prima dello stato di abbandono in cui l’avevano trovata, aveva conosciuto bravi coltivatori che curavano le fattorie, le piantagioni di granturco, i vigneti ed i boschi di proprietà del re.
Questo paese, che si estendeva per quaranta leghe dai Luoghi Lontani al Brandivino, e per cinquanta dalle brughiere del Nord alle paludi del
della Contea.
109
Sud, fu chiamato dagli Hobbit La Contea poiché la regione, attiva negli affari e nel commercio, era sotto l’autorità del Conte.
Noncuranti del resto del mondo, abitato da strani esseri oscuri, conducevano in quel ridente angolo della terra una vita talmente ordinata e bene organizzata che finirono per credere che pace e prosperità fossero normali nella Terra di Mezzo, nonché un diritto di ogni popolo ragionevole. Dimenticarono o ignorarono quel poco che sapevano sui Guardiani e sulle pene di coloro che avevano lottato per la pace della Contea. Erano protetti, ma lo dimenticarono.
Gli Hobbit non avevano mai amato la guerra, né combattuto fra di loro. In principio erano naturalmente stati costretti a lottare per sopravvivere, ma all’epoca di Bilbo nessuno se ne ricordava più. L’ultima battaglia prima dell’inizio di questo libro, e certo l’unica combattuta all’interno
6 Calendario della Contea (N.d.T.)
110
della Contea, fu la Battaglia di Terreverdi (C.C. 1147), durante la quale Brandobras Tuc mise in fuga gli Orchi che avevano invaso il paese. Finanche le tempeste si erano calmate, ed i lupi che un tempo solevano venire dal Nord nei terribili inverni glaciali in cerca di preda, esistevano ormai soltanto nelle favole della nonna. Così, benché possedessero ancora poche armi, gli Hobbit le adoperavano unicamente come trofei, appese ai muri e sui camini, o raccolte nel museo di Pietraforata, detto Palazzo Mathom. Chiamavano infatti mathom tutto ciò che non sapevano come utilizzare ma che non desideravano eliminare. Le loro abitazioni erano generalmente piene di mathom, di cui la maggior parte era costituita dai regali che si scambiavano tra di loro.
Nonostante la pace ed il benessere di cui godevano, gli Hobbit erano rimasti stranamente resistenti. Era difficile impaurirli ed ucciderli; e quel loro amore inesauribile per tutte le cose
111
buone era dovuto al fatto che sapevano, se necessario, farne a meno e resistere alle ostilità degli Uomini ed alle avversità della natura, tanto da destare meraviglia in coloro che non li conoscevano bene e che di loro vedevano soltanto i pancioni ed i visi ben pasciuti. Benché lenti nel combattimento e non particolarmente dotati per lo sport, all’occorrenza sapevano ancora adoperare le armi, e persino nelle situazioni più disparate e senza scampo si comportavano valorosamente. Erano arcieri abilissimi, per via della vista straordinariamente acuta e della fermezza della mano; e se un Hobbit raccoglieva una pietra, era bene correre subito al riparo; e gli animale che tentavano di assalirli lo apprendevano a proprie spese.
Le caverne, che ritenevano fossero state le loro prime abitazioni, erano tuttora la dimora che preferivano, benché col passar del tempo si fossero dovuti trasferire altrove. All’epoca di Bilbo la legge
112
voleva che soltanto i più ricchi ed i più poveri vi abitassero ancora. I poveri vivevano in tane estremamente primitive, dei veri e propri buchi con una sola finestra o addirittura senza, mentre le caverne dei benestanti continuavano ad essere ampliate e decorate. Siccome quei lunghi tunnel, che chiamavano smial, non potevano essere ricavati ovunque, nelle pianure e nelle conche, gli Hobbit si trovarono costretti a costruire in superficie. Ora, persino sulle colline e negli antichi villaggi come Hobbiville o Tucboro, o nel capoluogo della Contea, Pietraforata sui bianchi Poggi, sorgevano edifici di legno, pietra o mattoni. Vi abitavano soprattutto mugnai, fabbri, cordai ed altri artigiani i quali già al tempo delle caverne solevano costruirsi laboratori e botteghe.
Pare che i primi a creare fattorie e granai fossero gli abitanti delle Paludi lungo il Brandivino; gli Hobbit di quella regione, chiamata Decumano Est, erano grossi, avevano gambe corte e se pioveva
113
portavano stivaletti. Si sapeva, comunque, che erano in gran parte di sangue sturoi, e lo dimostrava la barbetta che molti di loro si facevano crescere. Infatti, nessun Pelopiede e nessun Paloide aveva la minima traccia di barba. La gente delle Paludi, dopo aver occupato per qualche tempo la Terra di Buck, contrada ad est del Fiume, si trasferì poi in gran parte a nord, nella Contea, conservando però strane parole e nomi bizzarri, ignoti nel resto del paese.
E’ probabile che l’arte dell’edilizia, come molte altre arti, provenisse dai Numenoreani. Ma erano stati gli Elfi ad insegnarla agli Uomini, e gli Hobbit potrebbero averla appresa direttamente da loro. Gli Elfi di Alto Lignaggio non avevano infatti ancora abbandonato la Terra di Mezzo, e vivevano ad ovest nei Rifugi Oscuri ed in altri luoghi non lontani dalla Contea. Si potevano ancora vedere, oltre i confini occidentali, tre torri di epoca immemorabile, costruite dagli Elfi. Luccicavano da
114
lontano illuminate dai raggi della luna. La più alta era anche la più lontana, e si innalzava su di un colle verdeggiante. Gli Hobbit del Decumano Ovest sostenevano che si dovesse vedere il Mare dall’alto della torre, ma nessuno vi si era mai arrampicato. Erano infatti pochi quelli che avevano visto o attraversato il Mare, e pochissimi quelli ritornati per narrare le avventure vissute. I più non sapevano nuotare, e fiumi e barche destavano la loro diffidenza. Con l’andar del tempo parlarono sempre meno con gli Elfi, ed incominciarono a temerli e a sospettare di coloro che li frequentavano. Si allontanarono il più possibile dalle colline occidentali e dal Mare, diventato per loro il simbolo della paura e della morte.
A quell’arte dell’edilizia che avevano appreso dagli Elfi e dagli Uomini, gli Hobbit diedero un carattere tutto particolare. Torri non ne volevano, e le loro case erano infatti tutte basse, lunghe e comode. Il tipo più antico non era che
115
un’imitazione degli smial, dai tetti di paglia, di erba secca o di muschio, e dai muri leggermente curvi. Da allora, comunque, avevano fatto molti progressi e perfezionato le costruzioni grazie agli stratagemmi insegnati loro dagli Elfi o escogitati da loro stessi. L’unica particolarità dell’architettura hobbit tuttora esistente era la forma circolare delle finestre e persino delle porte.
Case e caverne della Contea erano grandi ed abitate da famiglie numerose (Bilbo e Frodo Baggins erano più unici che rari, essendo scapoli e grandi amici degli Elfi). Alcuni, come per esempio i Tuc dei Grandi Smial ed i Brandibuck di Villa Brandy, vivevano con più generazioni di parenti in relativa pace nella vasta e ramificata dimora avita. Tutti gli Hobbit avevano uno spiccato senso della famiglia e tenevano molto alle parentele. Disegnavano lunghi ed intricati alberi genealogici dagli innumerevoli rami che, parlando di loro, è importantissimo conoscere. Sarebbe impossibile
116
stabilire in questo libro anche solo un albero genealogico che comprenda unicamente i membri principali delle grandi famiglie di quell’epoca. Ve ne sono parecchi alla fine del Libro Rosso dei Confini Occidentali, ma costituiscono un piccolo volume a sé, estremamente noioso per chiunque, eccetto che per gli Hobbit che adoravano questo genere di cose. Si dilettavano a riempire meticolosamente libri interi di cose che già sapevano, in termini chiari e senza contraddizioni.
2. A proposito dell’erba-pipa
E’ bene qui far cenno di un’altra originale abitudine degli Hobbit: solevano aspirare o inalare, con pipe di legno o di argilla, il fumo proveniente dalla combustione di certe foglie che chiamavano erba-pipa o foglia-pipa e che probabilmente erano una varietà di quella che noi chiamiamo Nicotiana.
117
Un gran mistero avvolge le origini di questo strano costume, o «arte» come la chiamano gli Hobbit. Tutte le notizie che fu possibile procurarsi, le riunì in un libro Meriadoc Brandibuck (Signore della Terra di Buck), e data la parte importante che tanto lui quanto il tabacco del Decumano Sud occupano in questo libro, è opportuno citare l’introduzione della sua opera intitolata L’Erborista della Contea.
«E’ questa un’arte», sostiene, «che possiamo certo dire di aver inventata noi. Quando gli Hobbit incominciarono a fumare nessuno lo sa; tutte le leggende e storie di famiglia ne parlano come di una abitudine esistita da sempre. Da secoli le genti della Contea fumavano vari tipi di erbe, le une amare, le altre più dolci. Un fatto sicuro è che il primo a coltivare l’autentica erba-pipa nei suoi giardini, ai tempi di Isengrim Secondo, verso l’anno 1070 secondo il Calendario della Contea, fu Tobaldo Soffiatromba di Pianilungone. Le varietà
118
prodotte in quella regione, come la Foglia di Pianilungone, il Vecchio Tobia e la Stella del Sud, sono tuttora le più pregiate.
«Il Vecchio Tobia non volle mai svelare, nemmeno in punto di morte, dove scoprì quella pianta. Sapeva tutto sulle erbe, ma non era un gran viaggiatore. Pare che da giovane si recasse spesso a Brea, e certo non si allontanò mai più di tanto dalla Contea. E’ dunque possibile che sentisse parlare della pianta a Brea dove, ora perlomeno, cresce molto bene sulle falde delle colline. Gli Hobbit di quella regione pretendono infatti di essere stati i primi a fumare; sostengono di aver fatto tutto prima o meglio della gente della Contea, che chiamano “abitanti delle colonie”; e su questo punto credo che abbiano probabilmente ragione. Fu certo da Brea che l’arte di fumare l’autentica erba-pipa si è diffusa recentemente fra i Nani, i Raminghi, gli Stregoni, i viaggiatori che attraversavano quella regione e fra altre genti
119
ancora. Il centro e nucleo di sviluppo di quest’arte fu così l’antica osteria di Brea Il Puledro Impennato, di proprietà della famiglia Cactaceo da tempo immemorabile.
«Ciò nonostante, dalle ricerche compiute da me personalmente durante numerosi viaggi nel Sud, risulta che detta erba non è originaria delle nostre parti; credo provenga invece dall’Ovesturia, e che fu poi da lì portata dagli Uomini, attraverso il Mare. A Gondor è abbondante, più folta e profumata che non a nord, dove non cresce spontanea e per sopravvivere e fiorire ha bisogno di luoghi caldi e riparati come Pianilungone. Gli Uomini di Gondor la chiamano dolce galenas, e ne apprezzano solo la fragranza dei fiori. Forse, nei secoli tra la venuta di Elendil ed i giorni nostri, fu trasportata verso nord lungo il Verdecammino. Persino i Numenoreani riconoscono che gli Hobbit furono i primi a metterla in una pipa. Prima di noi nemmeno gli Stregoni vi avevano pensato, benché
120
uno di loto che conoscevo tanto tempo fa avesse appreso questa nostra arte e la praticasse, come tutte le altre arti che conoscevo, alla perfezione».
3. L’Ordinamento della Contea
La Contea era divisa in quattro regioni delle quali abbiamo già parlato: i Decumani Sud, Nord, Est ed Ovest: questi a loro volta erano divisi in un certo numero di signorie che portavano ancora i nomi delle antiche e potenti famiglie. Ma ai tempi della nostra storia questi nomi si trovavano anche fuori dalle rispettive signorie. Quasi tutti i Tuc vivevano ancora in Tuclandia, ma né i Baggins né i Boffin vivevano nelle loro antiche signorie. Fuori dei Decumani, vi erano i Confini Occidentali e Orientali; la Terra di Buck ed i Confini Occidentali furono aggiunti alla Contea nell’anno 1462.
La Contea non aveva in quel tempo un vero e
121
proprio «governo». Ogni famiglia si occupava dei suoi affari. I lavori agricoli necessari per produrre i generi alimentari ed i continui pasti occupavano interamente le loro giornate. Negli altri settori non erano, in linea di massima, avidi ed ingordi bensì generosi e moderati, tanto che le dimensioni dei fondi, fattorie e botteghe rimanevano immutate per intere generazioni.
Avevano conservato l’antica tradizione che voleva il re a Fornost, o Roccanorda, come preferivano chiamare quel villaggio a nord della Contea. Ma da quasi mille anni non vi erano più re, e le rovine di Roccanorda erano invase dall’erba. Ciò nonostante gli Hobbit continuavano a dire, parlando di popoli selvaggi e di esseri crudeli (i Troll, per esempio), che non avevano mai conosciuto il re. Attribuivano infatti al re dei tempi antichi tutte le leggi fondamentali, e generalmente le osservavano di loro spontanea iniziativa, considerandole regole antiche e giuste.
122
La famiglia Tuc fu certo per molto tempo la più patente, poiché il titolo e le mansioni del Conte (dopo essere toccati ai Vecchiobecco) erano passati a loro. Il primogenito portava dunque il titolo di Conte; era il giudice supremo della Corte di Giustizia, presidente dell’Assemblea Nazionale e capo dell’esercito hobbit. Istituzioni che però esistevano solo in periodi di emergenza, ormai più unici che rari, per cui il «Conteato» non era altro che un’onorificenza. La famiglia Tuc godeva comunque di una stima e di un rispetto particolari, essendo numerosa ed immensamente ricca; inoltre, generava rampolli forti e volitivi, dalle abitudini bizzarre e dal temperamento avventuroso e spericolato. Ora che i tempi erano cambiati, questo lato del carattere dei ricchi era mal visto, e tollerato anziché apprezzato. Gli Hobbit, tuttavia, conservarono l’abitudine di chiamare il capo famiglia «il Tuc» e di aggiungere al suo nome, se necessario, un numero: per esempio, Isengrim
123
Secondo.
L’unico vero e proprio ufficiale della Contea era il Sindaco di Pietraforata, eletto ogni sette anni alla Fiera Gratuita sui bianchi Poggi, in occasione della grande festa Lithe di Mezza Estate. Il solo compito del Sindaco era di presiedere i frequenti banchetti festivi; senonché, essendo egli anche Ministro delle Poste e Primo Guardacontea, doveva occuparsi contemporaneamente dei Servizi di Messi e della Guardia nazionale. Questi erano gli unici due servizi della Contea, e i Messi erano i più numerosi e di gran lunga i più attivi. Pochi tra gli Hobbit erano i letterati, ma coloro che lo erano scrivevano spessissimo a tutti gli amici ed a una scelta cerchia di parenti non raggiungibili con una passeggiata pomeridiana.
Guardacontea era il nome dato dagli Hobbit a quelli che più rassomigliavano ai nostri poliziotti. Non portavano certo uniformi (ne ignoravano persino l’esistenza), ma solo una piuma sul
124
berretto, e si occupavano molto più degli smarrimenti di animali che non della sicurezza delle persone. Erano in tutto dodici, tre per ogni Decumano, addetti al Lavoro Interno. Un corpo armato più importante, i cui effettivi variavano secondo le necessità, era impiegato per sorvegliare le frontiere ed impedire a qualsiasi straniero, grande, piccolo o importante che fosse, di dare fastidio.
All’epoca in cui comincia la nostra storia, il numero dei Confinieri, come venivano chiamati, era notevolmente aumentato. Vi erano stati infatti molti rapporti e lagnanze su strani esseri ed ignote creature che vagavano attorno alle frontiere e che talvolta le attraversavano. Era questo il primo segno che le cose non andavano come dovevano e come in passato erano sempre andate, eccetto che nelle favole e leggende di tempi remoti. Eppure, quasi nessuno vi preste attenzione: nemmeno Bilbo si rese conto di ciò che poteva significare.
125
Erano passati sessant’anni da quando era partito per il suo famoso viaggio, ed era considerato molto vecchio anche dagli Hobbit, che spessissimo raggiungevano i cento anni. Conservava ancora gran parte dell’enorme fortuna che aveva portata con sé al suo ritorno. A quanto ammontasse non lo rivelò mai a nessuno, nemmeno a Frodo, il suo nipote preferito. E non svelò mai il segreto dell’anello che aveva trovato.
4. A proposito della Scoperta dell’Anello
Il Libro Rosso racconta che un giorno si presentò alla porta di Bilbo il grande Stregone, Gandalf il Grigio, accompagnato da tredici Nani, tra i quali nientemeno che Thorin Scudodiquercia, discendente di re, ed i suoi dodici compagni d’esilio. Benché sbalordito e incredulo, Bilbo partì con loro, in una mattina d’aprile del 1341
126
(Calendario della Contea) alla ricerca del gran tesoro appartenuto ai Re dei Nani. Si diceva che fosse stato seppellito sotto la Montagna, nella Valle a sud di Erebor. Il Drago di guardia al tesoro fu ucciso. La spedizione fu coronata da un brillante successo. Tuttavia, nonostante la Battaglia dei Cinque Eserciti, durante la quale Thorin e molti altri valorosi cavalieri persero la vita, l’impresa non avrebbe avuto molto rilievo nella storia, o meritato più di un accenno nei lunghi annali della Terza Era, se non si fosse verificato uno strano incidente. Il gruppo diretto verso le Terre Selvagge fu assalito dagli Orchi in un alto valico delle Montagne Nebbiose; durante la lotta Bilbo si smarri nelle profonde miniere nere degli Orchi. Brancolando nel buio, posò una mano in terra, e gli capitò di trovare un anello. Gli parve, allora, un semplice caso, e si mise l’anello in tasca.
Cercando una via d’uscita, Bilbo giunse alla fine della galleria nel ventre della montagna. In quel
127
luogo viveva Gollum, lontano dalla luce del giorno, su un isolotto in mezzo a un gran lago ghiacciato. Era un piccolo essere ripugnante: adoperava i grandi piedi piatti come remi, per muovere una piccola barca, mentre con pallidi occhi fosforescenti osservava i pesci ciechi che le sue lunghe dita afferravano ed infilavano, ancora vivi, in bocca. Mangiava ogni essere vivente che riusciva a catturare e strangolare, persino gli Orchi. Possedeva un tesoro segreto venuto in suo possesso molti anni prima, quando viveva ancora alla luce: un anello d’oro capace di, rendere invisibile colui che lo portava. Era l’unica cosa che amava, il suo «talismano» col quale parlava e discuteva anche quando non l’aveva con sé. Di solito lo teneva nascosto nel suo isolotto, al sicuro in un buco, fuorché quando cacciava o spiava gli Orchi al lavoro nella miniera.
Gollum avrebbe certo subito attaccato Bilbo se avesse avuto con sé l’anello al momento del loro
128
incontro. Invece era l’Hobbit ad avere un’arma, un coltello elfico che adoperava a mo’ di spada. Per guadagnare tempo, il mostro lo sfidò al gioco degli enigmi: se Bilbo non fosse riuscito a risolvere gli enigmi, egli l’avrebbe ucciso e divorato; nel caso contrario, sarebbe stato lui a fare qualcosa per Bilbo: gli avrebbe mostrato, cioè, la via d’uscita dalla galleria.
Bilbo, smarrito nel buio, senza speranza, incapace sia di avanzare che di tornare indietro, accettò la sfida. Alla fine fu Bilbo a vincere, più per fortuna (sembra) che per intelligenza; infatti, non sapendo più che cosa chiedere, ed avendo inavvertitamente toccato l’anello raccolto nella galleria, domandò: «Che cosa ho in tasca?»; Gollum, pur avendo dato tre risposte, non riuscì a trovare quella giusta.
I pareri dei Commentatori sono discordi, se considerare veramente, cioè in base alle regole del gioco, l’ultima domanda di Bilbo come un vero e
129
proprio «enigma» oppure come una semplice «domanda»; ma tutti sono d’accordo nel dire che Gollum, avendo accettato la sfida e tentato di risolvere l’ultime quesito, era irrevocabilmente tenuto a rispettate la promessa. Bilbo, colto dall’improvvisa idea che quella viscida creatura potasse essere falsa e bugiarda, pregò vivamente Gollum di mantenere la parola, vincolo sacro che nessuno oserebbe mai rompere. Ma dopo anni di buio, il cuore di Gollum era diventato nero e in lui covava la falsità: fuggi furtivamente sulla sua isoletta in mezzo alle scure acque, di cui Bilbo ignorava l’esistenza. Lì, pensava, era il suo «talismano» che l’avrebbe protetto e confortato, ora che si sentiva furioso ed affamato.
Ma l’anello era sparito; l’aveva perso, glielo avevano rubato. Mandò un urlo che fece rizzare i capelli sulla testa di Bilbo, il quale non aveva pero capito che cosa fosse successo. Un’idea balenò improvvisamente nella mente di Gollum: «Ecco che
130
cosa aveva in tasca!», gridò, e si precipitò per ammazzare l’Hobbit e riprendersi il suo tesoro. Nell’oscurità gli occhi di Gollum brillavano come una fiamma verde. Bilbo si accorse del pericolo giusto in tempo per fuggire su per la galleria lontano dal lago: e di nuovo la sua buona stella lo salve. Mentre correva, mise una mano in tasca e l’anello gli si infilò dolcemente al dito. Gollum lo sorpassò e si mise a guardia dell’uscita per impedire al «ladro» di scappare. Bilbo, seguendo stancamente il mostro che imprecava e piagnucolava, indovinò il segreto dell’anello: aveva trovato lui il magico amuleto e con esso lì il modo per sfuggire agli Orchi e a Gollum. La speranza fu come una luce nell’oscurità.
Infine arrivarono davanti ad un’apertura pressoché invisibile che conduceva alle uscite inferiori della miniera sul lato est della Montagna. Gollum si mise all’agguato e Bilbo fu tentato di ucciderlo con la spada. Ma la pietà glielo impedì,
131
ed egli non volle che l’anello, unica sua speranza di sopravvivenza, gli servisse per ammazzare una creatura impaurita e in situazione di svantaggio. Raccogliendo tutte le proprio forze, saltò al di là di Gollum nel buio, e scappò giù per il passaggio, inseguito dalle grida di odio e di disperazione del suo nemico: «Al ladro, al ladro! Baggins! Sia maledetto in eterno!».
* * *
Lo strano è che la prima versione dei fatti data da Bilbo ai suoi compagni era molto diversa da questa. Egli infatti disse loro che Gollum gli aveva promesso un «regalo» se avesse vinto il gioco; quando poi era andato sull’isola a cercare l’anello, si era accorto che il suo tesoro era sparito: un anello magico che gli era stato regalato molto tempo prima per il suo compleanno. Bilbo si sarebbe reso conto allora che si trattava dell’anello trovato nel tunnel, ma non avrebbe detto niente e come premio, invece del gioiello, si sarebbe fatto
132
indicare l’uscita. Questo è ciò che Bilbo scrisse nelle sue memorie, e sembra non aver mai più, nemmeno dopo il Consiglio di Elrond, modificato il testo che è così riportato dall’edizione originale del Libro Rosso e da molte copie e riassunti. Solo le copie più tardive contengono ambedue le versioni, ispirate agli appunti di Frodo e di Samvise, i quali, malgrado fossero venuti a conoscenza della verità, si mostrarono sempre molto resta a cancellare e distruggere qualcosa scritta di proprio pugno dal loro compatriotta.
Chi fin dal principio non credette mai alla storia raccontata da Bilbo, fu Gandalf, che continuò ad essere molto incuriosito dalla storia dell’anello. Dopo innumerevoli interrogatori che dettero origine a una certa tensione nei loro rapporti, Gandalf riuscì finalmente ad apprendere da Bilbo la verità. Lo stregone teneva molto a conoscere l’esatta versione dei fatti e considerava preoccupante e sospetto che il caro amico non gli avesse detto la
133
verità sin dall’inizio, come aveva sempre fatto. L’idea del «regalo» non era comunque una semplice invenzione alla hobbit. Gliel’avevano suggerita, dichiarò poi Bilbo, le parole borbottate da Gollum, che riferendosi più volte all’anello, lo aveva chiamato «regalo di compleanno». Anche questo Gandalf lo trovava strano ed ambiguo, ma la verità non gli fu rivelata che anni ed anni dopo, come vedremo più in là.
Sulle ultime avventure di Bilbo non vi è più molto da dire. Grazie all’anello, riuscì a varcare l’uscita della miniera ed a fuggire lontano dagli Orchi, raggiungendo i compagni. Adoperò l’anello molte altre volte prima di rientrare a casa, specialmente per venire in aiuto agli amici, mantenendo tuttavia il segreto per quanto gli fu possibile. Al suo ritorno ne parla unicamente a Gandalf e a Frodo; nessun altro nella Contea conosceva l’esistenza dell’anello, o perlomeno così egli credeva. Soltanto a Frodo mostrò ciò che stava
134
scrivendo: il diario del suo viaggio.
Al suo ritorno, Bilbo appese la spada Pungolo sul camino e preste ad un museo, e precisamente al Palazzo Mathom di Pietraforata, la meravigliosa armatura proveniente dal tesoro del Drago e regalatagli dai Nani. Ma conservò in un cassetto di Casa Baggins l’antica mantella con cappuccio che aveva portato durante il viaggio, e in tasca, assicurato ad una catenella, il prezioso anello che non lasciava mai.
Ritornò a Casa Baggins il 22 giugno; aveva allora cinquantadue anni (C.C. 1342), e nella Contea non si verificò alcun fatto degno di nota fino ai preparativi per festeggiare il suo centoundicesimo compleanno. E’ qui che incomincia la nostra Storia.
135
Nota sulla documentazione della Contea
La parte sostenuta dagli Hobbit negli avvenimenti della Terza Era che portarono all’annessione della Contea al Reame Unificato, destò in loro un crescente interesse per la propria storia; molte delle loro tradizioni, tramandate fino allora per via orale, furono raccolte e trascritte. Le grandi famiglie si interessarono anche degli avvenimenti occorsi nelle altre parti del Reame e molti dei loro membri ne studiarono le antiche storie e leggende. Alla fine del primo secolo della Quarta Era, vi erano già nella Contea numerose biblioteche ricche di libri storici e di preziosi documenti.
Le collezioni più belle e numerose si trovavano probabilmente a Sottotorri, ai Grandi Smial, ed a Villa Brandy. La nostra storia, che riguarda la fine della Terza Era, è tratta per la maggior parte dal Libro Rosso dei Confini Occidentali. Il nome di questa importante fonte di notizie sulla Guerra
136
dell’Anello è dovuto al fatto che fu a lungo conservata a Sottotorri dai Belpiccolo, Custodi dei Confini Occidentali
7. Era originariamente il diario privato di Bilbo, che egli recò con sé a Gran Burrone. Frodo, avendolo riportato nella Contea assieme ad altri numerosi appunti, lo completò nel 1420-1421 (C.C.) con la storia della Guerra. Egli vi annesse tre grossi volumi rilegati in pelle rossa, donatigli da Bilbo come regalo d’addio. A Sottotorri aggiunsero poi, a questi quattro volumi, un quinto contenente commentari genealogici, ed altro materiale riguardante gli Hobbit della Compagnia dell’Anello.
L’originale del Libro Rosso non è pervenuto fino a noi, ma abbiamo gran parte delle copie fatte per i discendenti di Samvise. La più importante ha una storia complessa. Scritta a Gondor, probabilmente su richiesta del pronipote di Peregrino, e completata nell’anno Grandi Smial. Lo scriba
7 Vedi Appendice B: Annali 1451, 1462, 1482; e Nota conclusiva
137
aggiunse la nota seguente: «Findegil, Scrittore del Re, conclude il suo lavoro nell’anno 172 della Quarta Era. E’ la copia dettagliata e precisa del Libro del Conte che si trova a Minas Tirith. E questo a sua volta è la copia fatta su richiesta del Re Elessar, del Libro Rosso di Periannath. Quest’ultimo era stato portato al Re dal Conte Peregrino nel 64 della Quarta Era (anno del suo ritorno a Gondor)».
Il Libro del Conte fu dunque la prima copia del Libro Rosso e contiene tutto ciò che nelle edizioni seguenti fu perduto oppure omesso. A Minas Tirith fu molto commentato, ed in particolare furono corretti alcuni nomi, termini e citazioni in lingua gnomica; vi fu anche aggiunto un riassunto del Racconto di Aragorn ed Arwen. La versione integrale pare sia stata scritta da Barallir, nipote del Commissario Faramir, poco dopo la morte del Re. Ma l’importanza dell’opera di Findegil è dovuta
dell’Appendice C.
138
principalmente al fatto che essa è l’unica copia contenente le complete Traduzioni dall’Elfico di Bilbo. Si tratta di tre volumi, scritti tra il 1403 ed il 1418, che dimostrano l’abilità e l’erudizione dell’autore nel servirsi di tutte le fonti d’informazione disponibili a Gran Burrone. Essi trattano unicamente dei Tempi Remoti, e Frodo non li adoperò affatto, per cui non è necessario parlarne in questa sede.
Da quando Meriadoc e Peregrino erano diventati i capi delle rispettive influenti famiglie, mantenendo però le conoscenze ed i rapporti che avevano con Rohan e con Gondor, le biblioteche di Tucboro e di Buckburgo si riempirono di opere indipendenti dal Libro Rosso. A Villa Brandy ve ne erano che parlavano dell’Eriador e della storia di Rohan. Alcune fu proprio Meriadoc a comporle o ad iniziarle; tra i suoi lavori erano tuttavia più popolari L’Erborista della Contea, ed il Calcolo degli Anni nel quale confrontava i calendari della Contea
139
e di Brea con quelli di Gran Burrone, Gondor e Rohan. Scrisse anche un breve trattato intitolato Antichi termini e Nomi della Contea, nel quale mostrava un particolare interesse per la ricerca di termine tipici della Contea, come per esempio mathom, e di elementi arcaici nei nomi delle località che avevano affinità con la lingua dei Rohirrim.
I libri della biblioteca dei Grandi Smial, benché contenessero cronache storiche più dettagliate e minuziose, erano di minor interesse per le genti della Contea; nessun volume era stato scritto da Peregrino, il quale però aveva raccolto molte opere redatte dagli scribi di Gondor: erano in maggior parte copie o riassunti di storie e leggende su Elendil ed i suoi successori. I Grandi Smial erano l’unico posto della Contea dove si potevano trovare esaurienti documentazioni relative alla storia di Nùmenor ed all’ascesa di Sauron. Fu inoltre probabilmente compilata lì, grazie al materiale
140
raccolto da Meriadoc, la Cronaca degli Anni.
8 Benché le date, specialmente quelle della Seconda Era, siano spesso ipotetiche, esse meritano l’attenzione dei lettori. Forse Meriadoc trovò gran parte delle informazioni a Gran Burrone, dove si recò più volte. Vivevano colà, assieme a qualche Alto Elfo, i figli di Elrond, rimasti dopo la partenza del padre. Dicono che Celeborn vi si trasferì dopo che Galadriel se ne era andata via; ma nessuno conosce il giorno in cui egli disse addio ai Rifugi Oscuri, portando con sé l’ultimo vivido ricordo dei Tempi Remoti della Terra di Mezzo.
8 E’ brevemente riassunta dino all’inizio della Quarta Era, nell’Appendice B.
141
PARTE PRIMA LA COMPAGNIA DELL’ANELLO
142
LIBRO PRIMO
143
CAPITOLO I UNA FESTA A LUNGO ATTESA
Quando il signor Bilbo Baggins di Casa Baggins annunziò che avrebbe presto festeggiato il suo centoundicesimo compleanno con una festa sontuosissima, tutta Hobbiville si mise in agitazione.
Bilbo era estremamente ricco e bizzarro e, da quando sessant’anni prima era sparito di colpo, per ritornare poi inaspettatamente, rappresentava la meraviglia della Contea. Le ricchezze portate dal viaggio erano diventate leggendarie, ed il popolo credeva, benché ormai i vecchi lo neghino, che la collina di Casa Baggins fosse piena di grotte rigurgitanti di tesori. E, come se ciò non bastasse, ad attirare l’attenzione di tutti contribuiva la sua inesauribile, sorprendente vitalità. Il tempo
144
passava lasciando poche tracce sul signor Baggins: a novant’anni era tale e quale era stato a cinquanta, a novantanove incominciarono a dire che si manteneva bene: sarebbe stato più esatto dire che era immutato. Vi erano quelli che scuotevano la testa, borbottando che aveva avuto troppo dalla vita: non sembrava giusto che qualcuno possedesse (palesemente) l’eterna giovinezza ed allo stesso tempo (per fama) ricchezze inestimabili.
«Sono cose che dovremo scontare», dicevano; «non è secondo natura, e ci porterà dei guai!».
* * *
Ma finora guai non ve ne erano stati, ed essendo il signor Baggins generoso, la gente gli perdonava facilmente le sue stranezze e la sua fortuna. Mantenne i rapporti con i parenti (eccetto naturalmente i Sackville-Baggins) e contava molti devoti ammiratori fra la gente umile e ordinaria. Ma non ebbe amici intimi fin quando alcuni suoi
145
giovani cugini non incominciarono a diventare grandi.
Il maggiore ed il preferito era Frodo Baggins. A novantanove anni Bilbo lo adottò e lo portò con sé a Casa Baggins, e tutte le speranze dei Sackville-Baggins sfumarono. Si dà il caso che tanto Bilbo quanto Frodo festeggiassero il compleanno il 22 settembre. «Sarebbe meglio che tu venissi a stare da me», disse un giorno Bilbo, «così potremmo festeggiare insieme i nostri compleanni». A quell’epoca Frodo era ancora negli enti, come gli Hobbit chiamavano gli irresponsabili anni tra l’infanzia e la maggiore età (33).
* * *
Passarono dodici anni. Ad ogni compleanno avevano organizzato a Casa Baggins gradevoli feste; era chiaro che questa volta preparavano qualcosa di veramente eccezionale. In autunno Bilbo avrebbe compiuto centoundici anni; 111, un numero un po’ curioso ed una veneranda età per
146
un Hobbit (il Vecchio Tuc stesso aveva raggiunto soltanto i centotrenta anni); Frodo ne avrebbe compiuti trentatré era un numero importante, perché segnava la data della maggiore età.
La gente incominciò a parlarne a Hobbiville ed a Lungacque; la notizia dell’evento imminente si sparse in tutta la Contea. La storia della vita ed il carattere del signor Baggins tornarono ad essere l’argomento principale di conversazione. Molti facevano cerchio intorno agli anziani per farsi raccontare ciò che ricordavano di lui.
Il pubblico più attento era certo quello del vecchio Ham Gamgee detto il Gaffiere, alla piccola osteria L’Edera sulla via per Lungacque. Parlava autorevolmente, essendo stato per quarant’anni giardiniere di Casa Baggins e ancora prima aiutante del vecchio Forino. Adesso che stava diventando anche lui vecchio e reumatizzato, il suo figlio minore Sam Gamgee si occupava del lavoro. Sia il padre che il figlio erano in ottimi rapporti con
147
Bilbo e con Frodo. Vivevano anch’essi sulla Collina, al numero 3 di via Saccoforino, appena un po’ più in giù di Casa Baggins.
«Il signor Bilbo è un gentilhobbit, l’ho sempre detto, molto simpatico e perbene», dichiarò il Gaffiere. Era la pura verità: Bilbo lo trattava molto bene, chiamandolo «Mastro Ham» e informandosi costantemente circa la crescita delle verdure. In materia di «radici» e in particolar modo di patate, il Gaffiere era considerato da tutto il vicinato (e da se stesso) il migliore esperto.
«Com’è quel Frodo che vive con lui?», s’informò il vecchio Naquercio di Lungacque. «Si chiama Baggins, ma pare che sia più che per metà di sangue Brandibuck. Non so proprio perché diamine un Baggins di Hobbiville sia andato a cercarsi una moglie nella Terra di Buck, dove la gente è così strana».
«Non c’è da meravigliarsi se è strana», interruppe Nonno Duepiedi (il vicino di casa del Gaffiere):
148
«vivono sulla riva sbagliata del Brandivino, vicinissimo alla Vecchia Foresta. Se le storie che raccontano sono vere, è certo un posto buio e pericoloso».
«Hai ragione, Nonno!», disse il Gaffiere. «I Brandibuck non vivono nella Vecchia Foresta, tuttavia sono proprio una strana razza. Trafficano con barche su quel grande fiume, e non è una cosa normale. Non ci sarebbe da stupirsi se un giorno o l’altro capitasse loro qualche guaio. Comunque, di Hobbit gentili come il signor Frodo è difficile incontrarne. Somiglia moltissimo al signor Bilbo, e non soltanto fisicamente. Dopo tutto suo padre era un Baggins. Che persona onesta e rispettabile il signor Drogo Baggins! Non ci fu mai niente da dire sul suo conto fin quando non annegò».
«Annegato?», chiesero parecchie voci. Avevano naturalmente già sentito parlare di questo e di altri strani fatti, ma la passione tipicamente hobbit per le storie di famiglia li spingeva a riascoltare tutto
149
da capo.
«Perlomeno, così si racconta», rispose il Gaffiere. «Bisogna innanzi tutto sapere che il signor Drogo sposò la povera signorina Primula Brandibuck, cugina in primo grado del signor Bilbo da parte di madre (la madre era la figlia minore del Vecchio Tuc); il signor Drogo era cugino in secondo grado del signor Bilbo, quindi Frodo e Bilbo sono cugini sia in primo che in secondo grado, mi seguite? Il signor Drogo era a Villa Brandy col suocero, il vecchio Padron Gorbadoc; vi si recava spesso da quando si era sposato, poiché aveva una spiccata tendenza al mangiare, e Gorbadoc offriva banchetti succulenti ed abbondanti. Mentre con sua moglie faceva una gita in barca sul Fiume Brandivino, caddero tutti e due in acqua ed annegarono, ed il povero signorino Frodo, ancora bambino, rimase solo».
«Ho sentito dire che fecero la gita dopo pranzo, al chiaro di luna», disse il vecchio Naquercio, «e che
150
fu il peso di Drogo a far affondare la barca».
«Io invece ho sentito dire che la moglie lo spinse fuori dalla barca e che lui se la trascinò dietro», disse Sabbioso, il mugnaio di Hobbiville.
«Non dovresti far caso a tutto ciò che ti dicono, Sabbioso», replicò il Gaffiere che non aveva molta simpatia per il mugnaio. «Non c’è nessuna ragione di parlare di spinte o di altre cose simili. Le barche sono insidiose per chi se ne sta tranquillamente seduto senza prevedere gli eventuali pericoli. Comunque, eravamo rimasti che il povero signorino Frodo si trovò improvvisamente orfano ed abbandonato in mezzo a quegli strani Bucklandesi, come li chiamereste voi; fu cresciuto ed educato a Villa Brandy, una vera e propria caserma, dove risiedevano permanentemente non meno di un paio di centinaia di parenti del vecchio Padron Gorbadoc. Bisogna riconoscere che il signor Bilbo fece un gran bel gesto riportando il ragazzo a vivere tra la gente normale.
151
«Quelli che ci rimasero male furono i Sackville-Baggins. Avevano creduto di diventare loro i padroni di Casa Baggins quella volta che Bilbo partì e che tutti lo credevano morto. Ed eccolo che ritorna e li caccia via, e continua a vivere anni ed anni, senza mai invecchiare di un solo giorno, che sia benedetto! Ed un bel giorno spunta fuori con un erede e le carte tutte in regola. I Sackville-Baggins non metteranno mai più piede in Casa Baggins, o perlomeno è da sperarsi».
«C’è un bel gruzzolo di soldi nascosto lassù, mi hanno detto», intervenne uno straniero in viaggio d’affari da Pietraforata al Decumano Ovest. «Pare che la cima della collina sia piena zeppa di forzieri d’oro e d’argento e di gioielli».
«Allora voi ne sapete più di me», rispose il Gaffiere; «io non ho mai sentito parlare di gioielli. Il signor Bilbo non ha certo problemi finanziari, ed è libero di adoperare il suo denaro come meglio crede; ma non penso che si sia messo a scavare
152
gallerie. Io lo vidi al suo ritorno dal Viaggio, che risale a sessanta anni fa, quando ero ancora ragazzo. Da poco facevo pratica dal vecchio Forino, cugino di mio padre, che mi mise a guardia del giardino, per impedire alla gente di gironzolare e di calpestare tutto. E un bel giorno arrivò il signor Bilbo su per la collina, con un piccolo cavallo carico di enormi sacchi e di un paio di casse. Non metto in dubbio che fossero pieni di tesori provenienti da terre straniere, dove pare che le montagne siano d’oro, ma non erano in numero sufficiente da riempire delle gallerie. Mio figlio Sam ne saprà più di me; va e viene da Casa Baggins. E’ pazzo per le storie dei vecchi tempi e sta ore ed ore ad ascoltare il signor Bilbo che le racconta. Il padrone gli ha anche insegnato a leggere e scrivere, senza cattive intenzioni, beninteso, e spero che non ne verrà niente di male.
«Elfi e Draghi!, gli dico. Cavoli e patate son fatti per gente come noi. Non t’impicciare degli affari dei
153
tuoi superiori, o ti capiteranno guai a non finire, gli dico. E lo dico anche a voi», aggiunse lanciando uno sguardo al mugnaio ed al forestiero.
Ma il Gaffiere non riuscì a convincere gli ascoltatori; la leggenda della ricchezza di Bilbo era troppo profondamente radicata nella mente dei più giovani.
«Sì, ma figuriamoci quante cose avrà aggiunte a quelle che portò la prima volta», ribatté il mugnaio, esprimendo ciò che tutti pensavano. «Sta spesso fuori casa, c’è tutta quella gente di fuori che va a trovarlo, Nani che entrano di notte, quel vagabondo prestigiatore di un Gandalf e tutti gli altri: di’ pure quel che vuoi, Gaffiere, ma Casa Baggins è un posto equivoco, e gli abitanti lo sono ancora di più».
«Mi sembra che sia piuttosto lei, caro signor Sabbioso, a dire quel che le pare su di un argomento che conosce ancora meno delle barche, ed è tutto dire», disse il Gaffiere rispondendo per le
154
rime e detestando il mugnaio più che mai. «Se sono equivoci loro, avremmo bisogno di un po’ più di gente equivoca da queste parti. Fra di noi c’è chi non offrirebbe un bicchiere di vino ad un amico, anche se avesse le pareti di casa ricoperte d’oro. A Casa Baggins si che fanno bene le cose! Il mio Sam dice che tutti saranno invitati alla festa e che a ciascuno, dico bene a ciascuno, sarà dato un regalo. Pensate, manca meno di un mese!».
* * *
Quel mese era settembre, il più bel settembre che ci si potesse augurare. Qualche giorno dopo si sparse la notizia (probabilmente fornita dall’autorevole Sam) che ci sarebbero stati fuochi d’artificio, come non se ne erano visti nella Contea da più di un secolo, da quando era morto il Vecchio Tuc.
Il tempo passava e «il giorno» si avvicinava. Uno strano carro pieno di strani pacchetti arrivò una sera a Hobbiville e salì faticosamente la collina che
155
portava a Casa Baggins. Gli Hobbit sbalorditi uscirono tutti sulle soglie illuminate dai lampioni per vederlo meglio. Era guidato da gente di fuori, che cantava insolite canzoni: Nani con lunghe barbe e cappucci a punta. Qualcuno di loro rimase a Casa Baggins. Alla fine della seconda settimana di settembre, un carro proveniente dal Ponte sul Brandivino traversò Lungacque in pieno giorno. Era guidato da un vecchio con un aguzzo cappello blu, un largo mantello grigio ed una sciarpa color argento. Aveva una folta barba e sopracciglia cespugliose che spuntavano oltre le falde del cappello. Un gruppo di bambini hobbit seguì il carro, correndo attraverso Hobbiville e poi su per la collina. Avevano indovinato giusto: portava un carico di fuochi d’artificio. Davanti alla porta di Casa Baggins il vecchio si mise a scaricare; c’erano grossi pacchi di tutte le forme, contrassegnati con una grande G rossa e con la runa elfica E .
Era naturalmente il sigillo di Gandalf, ed il
156
vecchio era Gandalf in persona, lo Stregone la cui fama nella Contea era dovuta in primo luogo alla sua abilità nel maneggiare fuochi, fumi e luci. Il suo vero lavoro era di gran lunga più difficile e pericoloso, ma la gente della Contea non lo sospettava nemmeno. Per loro rappresentava soltanto una delle tante attrazioni della festa. I bambini hobbit, eccitatissimi, gridarono: «G come Grandioso!», ed il vecchio sorrise. Lo conoscevano di vista, benché non venisse a Hobbiville che rare volte e si fermasse poco; ma non avevano mai, né loro né gli altri, a meno che non fossero più che anziani, assistito ad uno dei suoi spettacoli pirotecnici, ricordi di un passato leggendario.
Quando il vecchio ebbe finito di scaricare, aiutato dai Nani e da Bilbo, questi regalò qualche spicciolo ai bambini, che rimasero tuttavia molto contrariati di non ricevere né razzi, né petardi.
«Correte via, adesso!», disse Gandalf. «State certi che ne avrete in abbondanza quando sarà venuto il
157
momento». Quindi sparì in casa assieme a Bilbo e la porta si chiuse dietro di loro. I piccoli fissarono la porta invano per un bel po’ di tempo e, convinti che il giorno della festa non sarebbe mai arrivato, se ne andarono di malavoglia.
* * *
A Casa Baggins, Bilbo e Gandalf sedevano in una piccola stanza, davanti alla finestra spalancata sul giardino. Il tardo pomeriggio era luminoso e calmo. Bocche di leone, girasoli, nasturzi rossi e gialli, fiori incandescenti si arrampicavano su per i muri facendo capolino dalle finestre rotonde. «Com’è vivo e risplendente il tuo giardino!», esclamò Gandalf. «Sì», rispose Bilbo, «gli sono molto affezionato, come a tutta la mia cara vecchia Contea, ma credo di aver bisogno di una lunga vacanza».
«Vuoi dire che hai intenzione di continuare a seguire il tuo piano?».
«E’ così. Ho preso questa decisione alcuni mesi
158
fa, e non ho cambiato idea».
«Molto bene. So ch’è inutile discuterne. Attieniti pure al tuo piano, a tutto il piano però, dalla prima all’ultima parola, e ti auguro di riuscirci nel migliore dei modi per te e per noi tutti».
«E’ quanto spero. Comunque ho intenzione di divertirmi giovedì, ed ho preparato un piccolo scherzo».
«Mi domando chi riderà», disse Gandalf scuotendo la testa.
«Lo vedremo», rispose Bilbo.
* * *
Il giorno dopo, decine e decine di carri salirono a Casa Baggins. Ci furono dei malcontenti che borbottarono qualcosa come «disprezzare le cose locali», ma in settimana migliaia di ordinazioni si riversarono da Casa Baggins, con richiesta di ogni tipo di attrezzi, provviste ed oggetti di lusso che fossero disponibili ad Hobbiville, a Lungacque ed in qualunque altro luogo nelle vicinanze. La gente
159
fu presa dall’entusiasmo; si mise a contare i giorni che mancavano, aspettando col cuore in gola il fattorino, nella speranza di un invito.
Passarono pochi giorni e gli inviti cominciarono a riversarsi, bloccando l’ufficio postale di Hobbiville ed inondando letteralmente quello di Lungacque. Furono necessari altri fattorini: ve ne era sempre una schiera che saliva o scendeva la collina, recando centinaia di gentili variazioni sul tema: «Grazie infinite; saremo lieti di prender parte alla festa».
Un cartello fu attaccato al cancello di Casa Baggins: «VIETATO L’INGRESSO AI NON ADDETTI AI LAVORI PER LA FESTA», ma facevano entrare difficilmente anche coloro che partecipavano o pretendevano di partecipare ai lavori. Bilbo era occupatissimo: scriveva inviti, cancellava dalla lista coloro che avevano già risposto, imballava regali, e faceva per proprio conto dei preparativi strettamente personali. Fin dall’arrivo di Gandalf
160
non si era fatto più vedere.
Una bella mattina, gli Hobbit si svegliarono e videro il grande campo, ai piedi della casa di Bilbo, coperto di corde e pali per sorreggere tende e padiglioni. Un’entrata fu ricavata nel muricciolo che dava sulla strada, abbellita da una gradinata a cui si accedeva attraverso un imponente cancello bianco. Le tre famiglie hobbit che abitavano nella via Saccoforino, limitrofa al campo, seguivano attentamente i lavori, invidiate da tutti. Il vecchio Gaffiere si fermava a guardare fingendo di lavorare in giardino.
Si innalzarono tende; un padiglione particolarmente grande coprì l’albero che cresceva in mezzo al campo, e che si trovò così orgogliosamente a capotavola del buffet principale. Lampioni furono appesi ad ognuno dei suoi rami e, fatto ancor più promettente (per gli Hobbit), fu installata un’enorme cucina all’aria aperta nell’angolo nord del piazzale. Da tutte le osterie e i
161
ristoranti del paese arrivò una marea di cuochi per aiutare i Nani e gli altri strani personaggi che avevano il loro quartier generale in Casa Baggins. L’eccitazione era al culmine.
Mercoledì, la vigilia della festa, il cielo si annuvolò, e una profonda angoscia si sparse nella Contea. Ma venne l’alba di giovedì nubi: si alzarono le bandiere e fu dato il via ai divertimenti. Bilbo Baggins la chiamava una «festa», ma in realtà era un insieme di spettacoli e di divertimenti. Si può dire che tutti coloro che vivevano nelle vicinanze erano stati invitati, e se qualcuno, per sbaglio, fosse stato dimenticato, la cosa non era grave, poiché spuntava lo stesso. C’era anche molta gente delle altre regioni della Contea, e persino alcune persone arrivate da oltre confine. Bilbo in persona riceveva gli ospiti (e gli scrocconi), in piedi davanti al nuovo cancello bianco. Aveva doni per tutti, anche per coloro Che Uscivano dalla porta di servizio rientrando una seconda volta dal cancello.
162
Gli Hobbit avevano l’abitudine di fare regali agli altri il giorno del proprio compleanno; di solito non si trattava di oggetti costosi, e venivano offerti molto meno generosamente che in quell’occasione; bisogna ammettere che non era un uso da condannare. Infatti a Hobbiville e a Lungacque ricorreva ogni giorno il compleanno di qualcuno: chiunque abitava da quelle parti aveva così la possibilità di ricevere almeno un regalo alla settimana, e malgrado la frequenza non ne erano mai stufi.
In questa occasione i doni erano straordinariamente belli. I bambini hobbit a causa dell’eccitazione per un po’ dimenticarono persino di mangiare. Giocattoli così meravigliosi non ne avevano mai visti, e ve ne erano anche di magici. Molti erano stati ordinati un anno prima, avevano fatto tutta la strada dal Monte e dalla Valle ed erano di autentica fabbricazione nanesca.
Quando il padrone di casa ebbe ricevuto tutti gli
163
ospiti, si diede il via alle danze, alla musica, ai giochi, alle canzoni e, naturalmente, ci si precipitò a mangiare e bere. Tre erano i pasti ufficiali: colazione, merenda e pranzo (o cena). La colazione e la merenda erano caratterizzate dal fatto che gli invitati sedevano a tavola e mangiavano assieme. Durante il resto del tempo, si vedeva invece solo una quantità di gente che mangiava e beveva senza interruzione e ciò dalle undici alle sei e mezzo, ora in cui cominciò lo spettacolo pirotecnico.
I fuochi d’artificio erano di Gandalf: non solo era stato lui a portarli fino a Casa Baggins, ma li aveva anche progettati e costruiti, ed ora li proiettava nel cielo creando effetti particolari di piogge incandescenti e di razzi multicolori. Nel frattempo veniva distribuito un gran numero di petardi, girandole, mortaretti, castagnole, fiaccole, candele nane, fontane elfiche e scatole a sorpresa. Erano gli uni più belli degli altri. L’arte e l’abilità di Gandalf si erano perfezionate col passar del tempo.
164
Il cielo era illuminato a giorno: voli di scintillanti uccelli dal dolce canto; verdi alberi dai tronchi di fumo scuro, le cui foglie si aprivano come tutta una primavera sbocciata in un solo attimo; rami incandescenti dai quali piovevano sfavillanti fiori sui piccoli Hobbit strabiliati, boccioli che dileguavano in un profumo soave prima di sfiorare i loro visi volti verso l’alto; zampilli di farfalle svolazzanti che brillavano fra gli alberi; colonne di fuoco colorato s’innalzavano trasformandosi in aquile, nani e falangi di candidi cigni in volo; tempeste rosse, acquazzoni dalle gocce color limone; una foresta di lance argentate che si rizzò nello spazio col rumore di un esercito all’assalto, per piombare poi nell’acqua fischiando come cento serpenti arroventati. Vi fu poi l’ultima sorpresa in onore di Bilbo che, come aveva previsto Gandalf, sbigottì ed emozionò i presenti. Le luci si spensero; una massa di fumo s’innalzò: prese la forma di una montagna dalla cima incandescente vista in
165
lontananza. Vomitava fiamme verdi e scarlatte, quindi dal suo ventre volò fuori un drago d’oro rosso, non in grandezza naturale, ma estremamente verosimile; sputava fuoco dalle possenti mascelle e lanciava verso il pubblico sguardi infuocati e terribili; ci fu un ruggito; poi il drago passò sibilando tre volte sulla testa della gente. Tutti si gettarono a terra e molti batterono la testa. Il drago tornò a passare su di loro alla velocità di un treno, fece un salto mortale e scoppiò nel cielo di Lungacque con un boato assordante.
«E’ il segnale per il pranzo!», disse Bilbo. Gli Hobbit, dimenticando immediatamente la paura, schizzarono in piedi come molle. La cena era splendida, con abbondanza per tutti; solo coloro che erano invitati allo speciale pranzo di famiglia non vi parteciparono. Il pranzo aveva luogo nel grande padiglione con l’albero e gli inviti erano strettamente riservati a dodici dozzine di persone
166
(numero che gli Hobbit chiamavano «un lordo», termine che non era però considerato adatto alle persone). Gli ospiti erano tutti scelti tra le famiglie imparentate con Frodo e Bilbo, salvo qualche intimo amico come Gandalf. Vi erano molti giovani Hobbit che avevano avuto dai genitori il permesso di uscire; gli Hobbit erano infatti molto larghi di manica con i figli circa le uscite serali e le ore piccole, in particolar modo quando si presentava l’occasione di sfruttare un pasto gratuitamente. Tirar su i giovani Hobbit richiedeva enormi provviste alimentati.
C’erano moltissimi Baggins e Boffin, ed anche numerosi Tuc e Brandibuck; parecchi Scavari (parenti di Bilbo da parte della Nonna Baggins) e vari Paffuti (congiunti del Nonno Tuc), oltre a vari rappresentanti dei Rintanati, dei Bolgeri, dei Serracinta, dei Tassi, dei Boncorpi, dei Soffiatromba e dei Tronfipiede. Alcuni di questi erano molto lontanamente imparentati con Bilbo e
167
alc-uni persino non erano mai stati a Hobbiville, poiché vivevano in remoti angoli della Contea. Nemmeno i Sackville-Baggins furono dimenticati: Otto e sua moglie Lobelia erano infatti tra i presenti. Trovavano Bilbo antipaticissimo e detestavano Frodo, ma davanti ad un biglietto d’invito tanto sontuoso, scritto in oro, pensarono che fosse impossibile rifiutare. Inoltre, il loro cugino Bilbo era da anni un espertissimo buongustaio, e la sua tavola era tenuta in grande considerazione.
I centoquarantaquattro ospiti aspettavano con ansia il succulento pasto, malgrado temessero il discorso commemorativo del padrone di casa (inevitabile conclusione). Bilbo era tipo da lanciarsi in reminiscenze poetiche, e talvolta, dopo qualche bicchierino, di rievocare le assurde avventure del suo misterioso viaggio. Gli ospiti non furono delusi: il banchetto fu estremamente piacevole, e li impegnò a fondo, per l’abbondanza, varietà,
168
sontuosità e durata. Durante tutta la settimana che seguì, la richiesta di generi alimentari nella regione fu scarsa; ma i commercianti non se la presero troppo poiché gli approvvigionamenti di Bilbo avevano esaurito le scorte di tutti i negozi, dei magazzini e di tutte le cantine nel giro di alcune miglia.
Alla fine del pranzo (se si può chiamare fine), ci fu il discorso. I più, giunti ormai alla meravigliosa fase che chiamavano «saziare gli angoli», erano di buon umore e tolleranti. Centellinando la bevanda preferita e rosicchiando i deliziosi dolcetti, dimenticarono i loro timori. Erano pronti ad ascoltare qualsiasi cosa, e generosi nell’applaudire ad ogni pausa.
«Miei cari», cominciò Bilbo alzandosi in piedi.
«Silenzio! Silenzio! Ascoltate!», gridarono forte alcune voci,. ripetendo poi in coro a più riprese le stesse parole, come se riluttanti nel seguire il proprio ordine. Bilbo lasciò la tavola e salì su una
169
sedia ai piedi dell’albero illuminato. La luce dei lampioni batteva sul suo viso sorridente; i bottoni d’oro brillavano sul panciotto, di seta ricamata. Era lì in piedi, con una mano infilata nella tasca dei calzoni, agitando l’altra per richiamare l’attenzione.
«Miei cari Baggins e Boffin», ricominciò, «beneamati Tuc e Brandibuck, Scavari e Paffuti, Rintanati e Soffiatromba, Bolgeri e Serracinta, Boncorpi, Tassi, e Tronfipiede».
«Tronfipiedi!», urlò furente un vecchio Hobbit dal fondo del padiglione. Il suo cognome era beninteso Tronfipiede, e a buon diritto: i suoi piedi erano enormi, straordinariamente pelosi, e ambedue posati nel bel mezzo del tavolo.
«Tronfipiede», ripeté imperterrito Bilbo; «ed infine miei cari Sackville-Baggins, benvenuti dopo tanto tempo di lontananza da Casa Baggins. Oggi è il mio centoundicesimo compleanno: adesso ho centoundici anni!».
170
«Hurrà! Hurrà! Tanti Auguri!», gridarono tutti assieme, battendo gioiosamente le mani sul tavolo. Bilbo stava parlando meravigliosamente bene; questo era il genere che piaceva loro: conciso ed evidente.
«Spero che vi stiate divertendo tutti come me». Applausi assordanti, voci che urlano «Sì!» (ed altre «No!»).Strombazzamenti, suono di zampogne, cornamuse, flauti ed altri strumenti musicali. Vi erano, come ho già detto, un’infinità di bambini hobbit, e centinaia di scatole a sorpresa musicali erano state festosamente distribuite. La maggior parte portava il marchio «Valle», il che non dispose molto favorevolmente gli Hobbit; ma riconobbero poi all’unanimità che erano meravigliose. Contenevano strumenti di piccole dimensioni, ma di perfetta fabbricazione e dal suono incantevole; tanto che un gruppo di giovani Tuc e Brandibuck, presumendo che Zio Bilbo avesse terminato il discorso (evidentemente era stato detto tutto il
171
necessario), improvvisarono un’orchestrina ed attaccarono a suonare un’allegra marcetta. Messer Everardo Tuc e la signorina Melitot Brandibuck salirono sul tavolo e, scuotendo una campana che tenevano in mano, si lanciarono nello Scattanello: un ballo molto simpatico, ma un po’ troppo sfrenato.
Bilbo non aveva per niente finito il discorso. Afferrò il corno di un giovanotto che era in piedi vicino a lui, e suonò tre volte con tutte le sue forze. Il fracasso cessò d’un colpo.
«Non vi tratterrò a lungo», gridò acclamato dagli ospiti; «vi ho riuniti per un Motivo preciso». C’era qualcosa di preoccupante nel tono della sua voce. Il silenzio divenne quasi generale e un paio di Tuc aguzzarono le orecchie.
«Anzi, per tre Motivi! Innanzi tutto per dirvi che voglio tanto bene a voi tutti, e che centoundici anni di vita in mezzo a gente così straordinaria ed ammirevole non sono sufficienti». Scroscio di
172
applausi ed acclamazioni.
«Conosco la metà di voi soltanto a metà; e nutro, per meno della metà di voi, metà dell’affetto che meritate». Era una frase inattesa e piuttosto intricata. Ci furono uno o due applausi qua e là, ma la maggior parte delle persone era troppo intensamente occupata a sbrogliarla per rendersi conto se era un complimento.
«In secondo luogo, per festeggiare il mio compleanno». Altre acclamazioni. «o, per meglio dire, il nostro compleanno. Oggi ricorre infatti il compleanno del mio nipote ed erede Frodo, il quale raggiunge la maggiore età, e viene in possesso della sua eredità». Qualche anziano batté meccanicamente le mani e si levarono da parte dei giovani grida di «Viva Frodo! Frodo! Buon vecchio Frodo!». I Sackville-Baggins guardarono torvo, domandandosi cosa significasse «venire in possesso della sua eredità».
«Il nostro numero complessivo è
173
centoquarantaquattro. Siete stati scelti per raggiungere questo notevole totale: un “lordo’, per adoperare la nostra tipica espressione». Niente applausi: il tutto era semplicemente ridicolo. Molti ospiti ed in particolar modo i Sackville-Baggins, si sentivano insultati ed offesi, convinti di essere stati invitati unicamente per «riempire», come della merce in una cassetta. «Un “lordo”! Ci mancava solo questo! Che volgare!».
«Se mi è concesso riferirmi a tempi ormai lontani, è anche l’anniversario del mio arrivo a Esgaroth sul Lago Lungo, in una botte. In quell’occasione dimenticai completamente che era il giorno del mio compleanno. Avevo appena cinquantun anni allora, e uno di più o uno di meno non faceva molta differenza. Il banchetto fu splendido e divertentissimo malgrado il mio terribile raffreddore. Ricordo che riuscivo con fatica a dire “Grazie dande a duddi. E’ ciò che voglio ripetervi oggi, ma senza storpiare le parole: grazie
174
tante a tutti per essere venuti alla mia piccola festa».
Silenzio ostinato. Tutti erano terrorizzati al pensiero che qualche canzone o poesia fosse imminente; si stavano annoiando a morte. Perché non se ne stava zitto e non li lasciava brindare in pace alla sua salute? Ma Bilbo non cantò né recitò. S’interruppe un istante e poi proseguì
«In terzo ed ultimo luogo, desidero fare un annuncio». Quest’ultima parola giunse così forte e all’improvviso, che molti saltarono in piedi (quelli che ne erano ancora capaci). «Mi rincresce dovervi comunicare che quantunque, come vi ho detto prima, centoundici anni trascorsi in mezzo a voi siano davvero troppo pochi, ora è giunta la fine. Me ne vado. Parto subito. Addio!».
* * *
Scese dalla sedia e scomparve. Una luce accecante abbagliò per un attimo gli invitati. Quando aprirono gli occhi, non c’era più nessuna
175
traccia di Bilbo. Centoquarantaquattro Hobbit stralunati caddero a sedere. Il vecchio Odo Tronfipiede tolse i piedi dal tavolo e si mise a pestare per terra. Seguì un silenzio di tomba, fino al momento in cui, dopo qualche profondo respiro, ogni Baggins, Boffin, Tuc, Brandibuck, Scavari, Paffuti, Rintanati, Bolgeri, Serracinta, Tassi, Boncorpi, Soffiatromba e Tronfipiede incominciò a parlare contemporaneamente.
Erano tutti scandalizzati dal cattivo gusto dello scherzo, e decisero che bisognava bere e mangiare in abbondanza per guarire dallo choc e dal cattivo umore. «E’ pazzo. L’ho sempre detto», si sentiva dire da tutti a più riprese. Persino i Tuc (con qualche eccezione) consideravano assurdo e grottesco il comportamento di Bilbo. Per il momento la maggior parte degli invitati era convinta che la scomparsa del padrone di casa non fosse altro che uno stupido e ridicolo scherzo.
Ma il vecchio Rori Brandibuck non ne era tanto
176
sicuro. Né l’età né tanto meno il pasto luculliano gli avevano offuscato la mente; disse a sua nuora Esmeralda: «C’è qualcosa di strano in tutto ciò, mia cara! Mi sa tanto che il nostro pazzo di un Baggins se ne è di nuovo andato via. Vecchio scemo! Ma non c’è da preoccuparsi: non si è portato via niente da mangiare», e chiamò forte Frodo per dirgli di mandare dell’altro vino.
Frodo era l’unico fra i presenti a non aver aperto bocca. Era rimasto per qualche minuto seduto in silenzio accanto alla sedia vuota di Bilbo, ignorando domande e commenti. Lo scherzo l’aveva divertito, benché fosse già al corrente di tutto. Davanti alla sdegnata sorpresa degli ospiti, con molta difficoltà era riuscito a trattenersi dal ridere. Ma allo stesso tempo si sentiva profondamente scosso: tutt’a un tratto si era reso conto che amava immensamente il vecchio Hobbit. La maggior parte degli ospiti aveva ripreso a mangiare ed a bere, discutendo sulle passate e presenti bizzarrie di
177
Bilbo. Solo i Sackville-Baggins se n’erano andati via infuriati. Frodo non ne volle più sapere della festa. Dopo aver dato l’ordine di servire altro vino, finendo in silenzio il proprio bicchiere alla salute di Bilbo, uscì furtivamente dal padiglione.
* * *
Quanto a Bilbo Baggins, fin dalle prime parole del discorso, aveva giocherellato con l’anello d’oro nascosto in tasca: il suo magico anello ch’era riuscito a mantenere segreto per tanti anni. Mentre scendeva dalla sedia se lo infilò al dito, e nessun Hobbit lo vide mai più a Hobbiville.
Ritornò con passo arzillo nella sua tana, fermandosi un momento ad ascoltare, col sorriso sulle labbra, il frastuono che proveniva dal padiglione ed il rumore dei divertimenti nel resto del campo. Entrò. Si tolse l’abito scuro e lo piegò accuratamente, avvolse in carta velina il panciotto di seta ricamata e lo mise a posto. Indossò velocemente un vecchio vestito rattoppato e stretto
178
alla vita da una logora cintura di cuoio e vi appese una sciabola inguainata in uno sdrucito fodero di pelle nera. Tolse da un cassetto chiuso una vecchia mantella con cappuccio, odorante di naftalina, che era stata tenuta a lungo sotto chiave come un oggetto prezioso, ma che era talmente rammendata e stinta, da non poterne più distinguere il colore: forse verde scuro. Gli andava molto grande. Si recò nello studio, e da una grande cassaforte estrasse un pacchetto avvolto in vecchi indumenti, un manoscritto rilegato in pelle rossa ed una busta voluminosa. Ficcò libro e pacchetto in un grosso sacco pesante che aveva preparato e che era ormai quasi pieno. Dopo avere infilato nella busta l’anello d’oro e la catenella, la chiuse, la sigillò e la indirizzò a Frodo. Dapprima la posò sulla mensola del camino, ma poi, ripensandoci, la riprese e la mise in tasca, In quel momento la porta si aprì e Gandalf entrò veloce.
«Ciao!», disse Bilbo. «Stavo proprio pensando se
179
saresti venuto a salutarmi».
«Sono contento di trovarti finalmente visibile», rispose lo stregone sedendosi su una sedia; «volevo raggiungerti per scambiare le ultime quattro parole. Suppongo tu sia convinto che tutto è riuscito splendidamente e come previsto dal tuo piano».
«Proprio così», disse Bilbo. «Malgrado la sorpresa di quel lampo che se ha fatto trasalire me, figuriamoci gli altri! Una tua piccola aggiunta, suppongo».
«Hai indovinato. Saggiamente sei riuscito a mantenere segreto quell’anello per tutti questi anni, e mi è parso necessario dare ai tuoi ospiti qualcosa che potesse spiegare loro la tua improvvisa scomparsa».
«E rovinarmi lo scherzo. Sei un impertinente ficcanaso», disse ridendo Bilbo; «ma probabilmente tu sai meglio di me ciò che si deve fare, come al solito».
180
«Quelle rare volte che so qualcosa! Ma tutta questa storia non mi convince molto. Sei arrivato alla conclusione: hai fatto il tuo piccolo scherzo, spaventato ed offeso la maggior parte dei tuoi parenti, e dato alla Contea un argomento di conversazione per i prossimi nove giorni: anzi, direi per i prossimi novantanove. Hai qualche altra intenzione?».
«Certo. Sento proprio il bisogno di una vacanza, di una lunghissima e piacevole vacanza. Sarà probabilmente eterna; non credo proprio che tornerò. Ti dirò anzi che non ne ho alcuna intenzione e che ho già preso le misure necessarie. Sono vecchio, Gandalf. Non dimostro i miei anni, ma sto incominciando a sentire un peso in fondo al cuore. E poi dicono che mi mantengo bene!?», sbuffò. «Io che mi sento tutto magro, come dire, teso; rendo l’idea? Come del burro spalmato su di una fetta di pane troppo grande. Non è una cosa normale; devo aver bisogno di un cambiamento
181
d’aria o roba simile».
Lo sguardo penetrante di Gandalf lo scrutò attentamente. «Hai ragione, non può essere normale», disse pensoso. «Ritengo che dopo tutto il tuo piano sia il migliore».
«Ho già deciso e predisposto tutto. Voglio rivedere le montagne, Gandalf, le montagne; e trovare un posto dove riposare. Pace e tranquillità, senza centinaia di parenti che ficcano il naso dappertutto, ed una coda di gente alla porta che vuole favori. Desidero trovare un posto dove poter finire il mio libro; ho immaginato una bellissima conclusione: “E visse felice e contento fino alla fine dei suoi giorni”».
Gandalf rise e disse: «Mi auguro che sia così. Ma nessuno leggerà il libro, qualunque sia la fine».
«Chissà forse tra molti anni qualcuno lo leggerà. E Frodo lo ha già letto fino al punto dove mi sono interrotto. Veglierai su Frodo e gli darai una mano, vero?».
182
«Certo, ogni volta che potrò fare a meno delle mani, gliele darò tutte e due».
«Sarebbe venuto con me se glielo avessi chiesto. Anzi, poco prima della festa, me l’ha proposto lui stesso, ma in fondo non è ancora convinto di voler partire. Ho bisogno di rivedere le zone selvagge e le montagne prima di morire; lui è ancora innamorato della Contea, dei boschi, dei campi e dei ruscelli. E’ qui che si sente a suo agio. Naturalmente gli lascio tutti i miei beni, eccetto qualche piccola cosa. Spero che sarà felice quando si sarà abituato a vivere solo: è giunta l’ora in cui deve diventare padrone di se stesso».
«Gli lasci proprio tutto? Anche l’anello, no? Eravamo già d’accordo su questo punto, ricordi?».
«Ma…. sì, forse sì, suppongo…», balbettò Bilbo.
«Dov’è?».
«In una busta, se lo vuoi proprio sapere», rispose Bilbo impaziente. «Là sul camino. Anzi, no! Ce l’ho qui in tasca!», esitò. «Che strano, però!», mormorò
183
incantato. «Dopo tutto, perché no? Perché non dovrebbe rimanere dov’è?».
Per la seconda volta Gandalf lo fissò a lungo, con un bagliore negli occhi. «Credo, Bilbo», disse pacatamente, «che sarebbe meglio lasciarlo, quest’anello. Non ne hai voglia?».
«Be’, sì e no. Ora che è giunto il momento, ti confesso che non mi garba affatto dovermene privare. E non vedo poi perché lo dovrei fare. Che motivo ci sarebbe?», chiese; e la sua voce mutò improvvisamente, diventando aspra, diffidente e seccata. «Non fai altro che infastidirmi con questa storia dell’anello; eppure non ti sei mai preoccupato di tutti gli altri oggetti che ho portato dal Viaggio».
«Infatti, ma dovevo infastidirti, perché volevo la verità», replicò Gandalf. «Era molto importante. Gli anelli magici sono, come dire… magici; inoltre sono strani e rari. Ero interessato al tuo anello da un punto di vista direi quasi professionale, e lo sono
184
tuttora. Desidero sapere dov’è, se te ne parti di nuovo per uno dei tuoi viaggi. Comunque penso che tu l’hai tenuto abbastanza. Non ne avrai più bisogno, Bilbo, ne sono certo».
Bilbo arrossì, ed una scintilla di collera brillò nei suoi occhi. Il suo viso affettuoso si fece duro. «E perché no?», gridò; «non tocca a te impicciarti di ciò che faccio delle cose che mi appartengono. L’anello è mio. Sono stato io a trovarlo: è toccato a me».
«Certo, certo», disse Gandalf, «ma non c’è bisogno d’arrabbiarsi».
«Se sono arrabbiato è unicamente colpa tua», replicò Bilbo; «è mio, ti dico, è la mia proprietà, il mio tesoro; sì il mio tesoro».
Il viso dello stregone rimase grave e vigile, e soltanto un barlume nel più profondo dei suoi occhi mostrò che era sorpreso e molto allarmato.
«Qualcuno già prima di te l’ha chiamato il suo tesoro».
«Ed ora sono io a chiamarlo così! Perché non
185
dovrei, anche se tanto tempo fa lo disse Gollum? Ed ho intenzione di tenerlo, capito?».
Gandalf si alzò in piedi. Parlò severamente. «Sei un pazzo se lo fai, Bilbo», disse; «ogni tua parola dimostra sempre più chiaramente che sei diventato schiavo di quell’anello. Devi disfartene, e poi potrai partire ed essere libero».
«Farò quel che mi pare e andrò dove mi piace», ribatté ostinato Bilbo.
«Ma mio caro Hobbit», esclamò Gandalf, «siamo stati amici per tutta la vita e mi devi qualcosa. Suvvia! Mantieni la promessa: rinuncia all’anello».
«Senti, se lo vuoi tu, dillo una buona volta!», urlò Bilbo, «ma sii certo che non l’avrai. Non darò mai via il mio tesoro: ecco la mia risposta». E posò la mano sull’elsa della sua piccola spada.
Gli occhi di Gandalf lanciarono fiamme. «Fra poco sarò io ad arrabbiarmi», disse. «Guai a te se ripeti una sola volta quel che hai detto! Vedrai Gandalf il Grigio perdere le staffe». Fece un passo
186
in direzione di Bilbo e parve che si ergesse alto e minaccioso; la sua ombra riempì la piccola stanza.
L’Hobbit indietreggiò verso il muro, ansimante, con la mano avvinghiata alla tasca. Rimasero così per qualche istante, uno dirimpetto all’altro, e l’aria della stanza sembrò vibrare come una corda tesa. Lo sguardo di Gandalf rimase fisso su Bilbo. Lentamente le mani dell’Hobbit allentarono la presa ed egli incominciò a tremare.
«Non capisco che cosa ti succeda, Gandalf», disse; «non ti ho mai visto così prima d’oggi. Che vuoi? L’anello è mio, no? Sono stato io a trovarlo, e Gollum mi avrebbe ucciso se non l’avessi tenuto. Checché egli abbia detto, io non sono un ladro».
«Non ti ho mai accusato di esserlo», rispose Gandalf, «e nemmeno io lo sono. Non sto cercando di derubarti, ma di aiutarti. Vorrei che tu ti fidassi di me come nel passato». Si allontanò, e l’ombra scomparve. Sembrò rimpicciolirsi e tornare ad essere un vecchio grigio, curvo ed inquieto.
187
Bilbo si passò la mano sugli occhi. «Mi dispiace», disse, «ma mi sentivo così strano. Eppure in un certo senso sarebbe un sollievo non aver più questo assillo. E’ diventato un peso per me, negli ultimi tempi. A volte mi sembra come un occhio che mi guarda fisso, e ad ogni momento sono tentato di metterlo al dito e di sparire, sai? Oppure mi domando se è al sicuro e lo tolgo dalla tasca per accertarmene. Ho cercato di chiuderlo sotto chiave, ma ho scoperto che non avevo pace sentendolo lontano da me. Non so proprio perché, e non riesco nemmeno a prendere una decisione».
«Allora abbi fiducia nel mio consiglio. E’ una decisione già presa. Parti e lascialo qui: separatene. Dallo a Frodo ed io veglierò su di lui».
Bilbo rimase un minuto teso ed incerto. Infine sospirò. «Va bene», annuì facendosi forza, «farò come dici tu». Quindi scrollò le spalle sorridendo tristemente: «Dopo tutto, questa storia della festa doveva servire proprio a questo scopo: fare un
188
sacco di regali di compleanno per incoraggiarmi a dar via anche l’anello. Non è servito a niente, ma sarebbe un peccato sprecare tutti i miei bei preparativi: rovinerebbe completamente lo scherzo».
«Verrebbe meno l’unico aspetto positivo di tutta questa storia», disse Gandalf.
«Benissimo», disse Bilbo; «sarà di Frodo, come tutto il resto». Trasse un profondo sospiro. «Ma ora è tempo che vada, o qualche altro mi acchiappa. Ho già salutato e non ce la farei a salutare da capo». Prese la borsa e si diresse verso la porta.
«Hai ancora l’anello in tasca», gli fece notare lo stregone.
«Già, è vero!», esclamò Bilbo, «ed anche il testamento e gli altri documenti. E’ meglio che te li dia ed incarichi te di darli a Frodo. L’anello sarà più al sicuro».
«No, non me lo dare», disse Gandalf; «mettilo sul camino. Non corre nessun pericolo in attesa che
189
Frodo lo venga a prendere! Io l’aspetterò, sta’ pur certo».
Bilbo tolse dalla tasca la busta, ma mentre stava per posarla vicino all’orologio, la sua mano si ritirò bruscamente ed il pacchetto cadde per terra. Prima che potesse raccoglierlo, lo stregone si chinò a prenderlo e lo mise a posto. Di nuovo la rabbia contrasse per un attimo il viso dell’Hobbit, ma poi lasciò il posto ad un’espressione di sollievo e ad una risata.
«Un’altra cosa fatta!», disse. «Ora sì che posso partire!».
Si recarono nell’ingresso. Bilbo scelse il bastone preferito, quindi fischiò e tre Nani sbucarono dalle varie camere dove erano indaffarati.
«Siamo pronti?», chiese Bilbo. «Avete imballato tutto, e le etichette sono state incollate?»
«E’ stato fatto tutto», risposero.
«E allora in cammino!». Uscì dalla porta principale.
190
Era una notte splendida ed il cielo nero puntellato di stelle. Alzò lo sguardo, annusando l’aria. «Come è bello! Come è bello essere di nuovo in viaggio per la Via con i Nani! Era ciò che rimpiangevo da anni! Addio!», disse guardando la sua vecchia casa ed inchinandosi sulla porta. «Addio, Gandalf!».
«Arrivederci, Bilbo. Sii cauto e prudente. Ormai sei abbastanza vecchio e forse anche abbastanza saggio per saperti regolare».
«Non ci tengo ad essere prudente. Non stare in pensiero per me! Non sono mai stato così felice ed è tutto dire. Ma è giunta l’ora. Sono finalmente trascinato via», soggiunse; e poi a bassa voce, quasi si rivolgesse a se stesso, cantò dolcemente nella notte:
La Via prosegue senza fine
Lungi dall’uscio dal quale parte.
Ora la Via è fuggita avanti,
191
Devo inseguirla ad ogni costo
Rincorrendola con piedi alati
Sin all’incrocio con una più larga
Dove si uniscono piste e sentieri.
E poi dove andrò? Nessuno lo sa.
S’interruppe e rimase un attimo silenzioso. Quindi, senza dire altro, si allontanò dalle luci e dalle voci che venivano dai campi e dalle tende e, seguito dai suoi tre compagni, entrò da dietro nel suo giardino trotterellando giù per il sentiero scosceso. Saltò oltre la siepe in un posto ove era più bassa e prese per le brughiere, traversando la notte come un fruscio di vento nell’erba.
Quando sparì dalla vista, Gandalf rimase qualche istante a scrutar fisso nell’oscurità. «Arrivederci, caro Bilbo! Al nostro prossimo incontro!», mormorò, e rientrò in casa.
* * *
Frodo rincasò poco dopo, e lo trovò seduto al
192
buio, immerso nei suoi pensieri. «E’ partito?», chiese.
«Sì», rispose Gandalf, «alla fine è partito!».
«Vorrei, anzi ho sperato fino all’ultimo che si trattasse soltanto di uno scherzo», disse Frodo. «Ma in fondo al cuore sapevo che intendeva veramente andarsene. Lui scherzava sempre sulle cose serie. Se almeno fossi tornato prima, l’avrei potuto salutare un’ultima volta».
«Credo che in fin dei conti preferisse sparire silenziosamente», disse Gandalf. «Non essere troppo turbato. E’ al sicuro, ora. Ti ha lasciato un pacchetto lì sul camino».
Frodo prese la busta, le diede uno sguardo ma non la aprì.
«Vi troverai il suo testamento, e qualche altro documento, credo», disse lo stregone. «D’ora in poi sei tu il padrone a Casa Baggins. Qualcosa mi dice che ci sia anche un anello d’oro».
«L’anello!», esclamò Frodo. «Me lo ha lasciato?!
193
Chissà perché. Comunque potrebbe essere utile».
«Potrebbe, ma potrebbe anche non esserlo», replicò Gandalf; «se fossi in te non lo adopererei. Ma mi raccomando: tienilo segreto e al sicuro; ed ora, buona notte, io me ne vado a letto!».
* * *
Quale padrone di Casa Baggins, Frodo sentì che aveva il noioso dovere di salutare gli ospiti. Ormai per tutto il campo si era sparso il rumore di strani avvenimenti, ma Frodo si limitava ad assicurare che tutto sarebbe stato chiarito entro l’indomani. Verso mezzanotte le carrozze vennero a prendere le persone importanti. Una per una svanirono nel buio, piene di Hobbit sazi, ma estremamente insoddisfatti. Dei giardinieri vennero, secondo le istruzioni, per portar via con le carrette coloro che erano inavvertitamente rimasti indietro.
La notte passò lenta. Il sole si alzò. Gli Hobbit si alzarono alquanto più tardi. Passavano le ore della mattinata. Arrivò gente che incominciò (secondo gli
194
ordini ricevuti) a smontare e togliere di mezzo i padiglioni, i tavoli e le sedie, i cucchiai ed i coltelli, le bottiglie ed i piatti, le lanterne, i vasi con gli arbusti in fiore, le briciole e le carte, le borse, i guanti ed i fazzoletti dimenticati e i manicaretti rimasti. Quindi arrivò una quantità di altra gente (senza averne ricevuto l’ordine): Baggins, Boffin, Bolgeri, Tuc ed innumerevoli altri ospiti che risiedevano o si trovavano nelle vicinanze. A mezzogiorno, persino coloro che si erano rimpinzati a più non posso, erano in piedi e gironzolavano davanti Casa Baggins, formando una grande folla non invitata ma nemmeno inaspettata.
Frodo era in piedi sulla soglia, sorridente, ma stanco e preoccupato. Accoglieva tutti, ma non aveva nulla da aggiungere a ciò che aveva detto la sera precedente. La sua risposta a tutte le pressanti domande era semplicemente: «Il signor Bilbo Baggins se ne è andato; e, a quel che so, definitivamente». Qualcuno, a cui Bilbo aveva
195
lasciato dei «messaggi», fu invitato ad entrare in casa.
Nell’ingresso era accatastata un’infinita varietà di pacchi, pacchetti, piccoli articoli d’arredamento ed oggetti vari. Su ognuno era stata applicata un’etichetta. Ve ne erano molte con questo tipo di dicitura:
«Per ADELARDO TUC, STRETTAMENTE PERSONALE, da parte di Bilbo», su di un ombrello. Adelardo se ne era portati via molti, e senza cartellino.
«Per DORA BAGGINS, in memoria di una LUNGA corrispondenza, con affetto, Bilbo», su di un gran cestino per la carta straccia. Dora era la sorella di Drogo e la più anziana superstite femminile della famiglia. Aveva novantanove anni, e per più di cinquanta aveva scritto fiumi di belle parole e di buoni consigli.
«Per MILO RINTANATI, augurandomi che gli sia utile, Bilbo Baggins», su di una penna d’oro con
196
calamaio. Milo non aveva mai risposto ad alcuna lettera.
«Per la mia cara ANGELICA, da parte di zio Bilbo», su di uno specchio tondo e convesso. Angelica era una graziosa giovane della famiglia Baggins e palesemente troppo soddisfatta del proprio viso.
«Per la collezione di UGO SERRACINTA, da parte di un contribuente»,, su di una libreria (vuota). Ugo prendeva a prestito un’infinità di libri che non restituiva mai.
«Per LOBELIA SACKVILLE-BAGGINS, in REGALO», su di una cassetta di cucchiaini d’argento. Bilbo era convinto che, quando lui era stato via per la prima volta, Lobelia si era impossessata di gran parte della sua argenteria. Lei lo sapeva benissimo; perciò, quando sul tardi arrivò anche lei, afferrò subito il significato recondito… ma pure i cucchiaini.
* * *
197
Questa non è che una piccola parte dei regali ammucchiati. La casa di Bilbo era alquanto ingombra di cose eterogenee da lui racimolate nel corso della lunga vita. D’altronde tutte le caverne hobbit tendevano ad essere particolarmente ingombre: l’abitudine dei numerosissimi regali di compleanno ne era una delle cause principali, il che non vuol certo dire che i regali di compleanno fossero sempre nuovi; uno o due mathom, la cui funzione era stata ormai dimenticata da tempi immemorabili, avevano circolato per tutta la zona. Ma Bilbo era solito regalare oggetti nuovi e conservare i doni che riceveva. Si faceva così finalmente un po’ di spazio nella vecchia caverna.
Ogni regalo d’addio era munito di un cartellino, scritto di proprio pugno da Bilbo, e su parecchi si leggevano motteggi e prese in giro. Ma, naturalmente, la maggior parte degli oggetti era assegnata a chi più li desiderava e fu accolta con entusiasmo. Gli Hobbit più poveri, ed in particolar
198
modo quelli di via Saccoforino, furono colmati di doni. Il vecchio Gaffiere Gamgee ricevette due sacchi di patate, una vanga nuova fiammante, un cappotto di lana ed un flacone di unguento contro l’artrosi. Il vecchio Rori Brandibuck, quale atto di riconoscenza per la sua ospitalità, ebbe una dozzina di bottiglie di Vecchi Vigneti: un ottimo vino rosso, forte, del Decumano Sud, ben stagionato poiché l’aveva imbottigliato il padre di Bilbo. Rori dimenticò tutti i suoi rancori e, dopo la prima bottiglia, proclamò Bilbo un uomo straordinario.
Rimaneva per Frodo roba in quantità. Senza contare che naturalmente tutti i gran tesori, oltre ai libri, ai quadri ed all’abbondantissimo mobilio, ormai appartenevano a lui. Ma nessun accenno o allusione a denaro o gioielli non fu regalato né un centesimo, né una perlina di vetro.
Frodo ebbe un pomeriggio spossante. In un baleno si era sparsa la stravagante notizia che
199
l’intera dimora veniva distribuita gratuitamente; bastarono pochi minuti per riempire di gente fino all’inverosimile Casa Baggins: gente che non aveva nessun motivo di essere lì, ma che non si riusciva a tener fuori. Etichette furono strappate e confuse, scoppiarono interminabili litigi. Alcuni conducevano trattative ed effettuavano scambi nell’ingresso, altri cercavano di svignarsela con oggetti di minore importanza non destinati a loro, o con qualsiasi cosa apparentemente abbandonata o non tenuta d’occhio. La strada che portava al cancello era bloccata da carriole e carretti.
In mezzo a tutto quel trambusto arrivarono i Sackville-Baggins. Frodo si era ritirato per un po’ in camera sua, ed aveva lasciato di guardia il suo amico Merry Brandibuck9. Quando Otto, furioso, pretese di vedere Frodo, Merry s’inchinò educatamente dicendo:
9 In italiano, il significato di Merry è Felice. Abbiamo lasciato il nome nella forma originale, perché più avanti esso è spiegato come diminutivo familiare di Meriadoc (N.d.T.)
200
«E’ stato colto da un lieve malessere, e per il momento sta cercando di riposare».
«Di nascondersi, vuoi dire», ribatté Lobelia; «comunque sia, volente o nolente, siamo fermamente decisi a vederlo. Sei pregato d’andarglielo a dire!».
Merry li fece aspettare un bel po’ nell’atrio, dove ebbero così modo di scoprire i cucchiaini lasciati loro in regalo da Bilbo, cosa che non contribuì certo a migliorare il loro umore. Finalmente furono fatti accompagnare nello studio. Frodo era seduto alla scrivania, circondato da un mare di carte. Sembrava indisposto o perlomeno la visita dei Sackville-Baggins lo indisponeva manifestamente; si alzò giocherellando con qualcosa che aveva in tasca. Comunque si comportò molto educatamente.
I Sackville-Baggins erano alquanto offensivi. Incominciarono con offrirgli somme irrisorie (come quando si tratta fra amici) per vari oggetti di valore
201
senza cartellino. Quando Frodo rispose che veniva dato via soltanto ciò che Bilbo aveva espressamente stabilito, replicarono che tutto l’affare era molto losco.
«Una sola cosa è chiara per me», disse Otto, «e cioè che tu fai proprio un bel colpo. Pretendo di vedere il testamento».
Otto sarebbe stato l’erede di Bilbo, se questi non avesse adottato Frodo. Egli lesse il testamento con attenzione e andò in bestia. Infatti il testo era, sfortunatamente per lui, molto chiaro e corretto (in conformità alle norme hobbit che esigono tra l’altro l’apposizione delle firme di sette testimoni in inchiostro rosso).
«Giocati di nuovo!», disse a sua moglie. «Avere atteso sessant’anni per quella miseria di cucchiaini». Schioccò le dita in faccia a Frodo e marciò via sbattendo la porta. Ma non era altrettanto facile sbarazzarsi di Lobelia. Poco dopo Frodo uscì dallo studio per controllare l’andamento
202
delle cose e la trovò che gironzolava ancora per la casa, esplorando tutti gli angoli, frugando in ogni cantuccio, percuotendo muri e pavimenti. La condusse fuori dall’edificio energicamente, dopo averle tolto l’impiccio di numerosi oggetti (alquanto preziosi) che chissà come erano andati a cadere nel suo ombrello. Sul volto di Lomelia si dipinse l’atroce tormento dell’anima alla ricerca disperata di una frase di commiato che potesse annientarlo; ma tutto ciò che seppe dire, voltandosi sulla soglia fu:
«Un giorno lo rimpiangerai, ragazzo mio! Perché non te ne sei andato via pure tu? Che c’entri tu qui? Non sei un Baggins, sei… sei un Brandibuck!».
«L’hai sentita, Merry? Era un insulto se vogliamo», esclamò Frodo chiudendo la porta dietro di lei.
«Era un complimento», disse Merry Brandibuck, «e quindi, naturalmente, ben lungi dall’esser vero!».
203
Esplorarono insieme la casa, espellendo tre giovani Hobbit (due Boffin ed un Bolgeri) che sfondavano tranquillamente le pareti di una delle cantine. Frodo ebbe persino una zuffa col giovane Sancio Tronfipiede (nipote del vecchio Tronfipiede) che si era messo a scavare nella grande dispensa dove gli sembrava di sentire un’eco. La leggenda dei tesori di Bilbo suscitava non solo curiosità ma anche forti speranze; infatti l’oro conquistato in modo misterioso, se non addirittura losco, appartiene, come tutti sanno, a chiunque lo trovi senza essere stato interrotto nella ricerca.
Quando ebbe finalmente sopraffatto e scaraventato fuori il giovane Sancio, Frodo crollò su di una sedia nell’ingresso.
«E’ ora di chiudere bottega, Merry», disse; «chiudi la porta a chiave e non aprire più a nessuno fino a domani, anche se vengono con un ariete!». Quindi andò a rinfrancarsi con una tardiva tazza di tè.
204
Si era appena seduto, quando bussarono piano alla porta d’ingresso. «Di nuovo Lobelia, probabilmente», pensò; «deve avere escogitato qualcosa di veramente malvagio ed essere tornata sui suoi passi per dirmela. Può aspettare».
Continuò a sorseggiare il suo tè, noncurante del ripetersi di colpi sempre più forti. Ad un tratto la testa dello stregone fece capolino dalla finestra.
«Se non mi apri, Frodo, scaravento la porta attraverso tutta la caverna fino all’altro lato della collina», disse.
«Mio caro Gandalf, solo mezzo secondo!», esclamò Frodo precipitandosi fuori della stanza ad aprire la porta. «Vieni! Vieni! Ero convinto che fosse Lobelia».
«Allora ti perdono. L’ho intravista poco fa che guidava un calesse in direzione di Lungacque con una faccia da fare accagliare il latte appena munto».
«Quella stessa faccia ce l’avevo davanti io, poco
205
prima. Ti assicuro che stavo per infilarmi l’anello di Bilbo: desideravo ardentemente di sparire».
«Non ti azzardare a fare una cosa del genere!», esclamò Gandalf sedendosi. «Sii cauto con quell’anello, Frodo! Ti dirò che è soprattutto per questo che sono venuto a dirti un’ultima parola».
«Che c’è?».
«Cosa sai esattamente in proposito?».
«Solo ciò che mi ha detto Bilbo. Ho sentito la sua storia: come l’ha trovato e poi adoperato, durante il suo viaggio, beninteso».
«Questo è il punto: quale storia?», chiese Gandalf.
«Oh! non certo quella che raccontò ai Nani e scrisse nel suo libro», rispose Frodo. «Mi ha narrato la vera versione dei fatti, poco dopo la mia venuta qui, confessandomi che tu l’avevi infastidito a tal punto che era stato costretto a raccontartela e dicendomi che era quindi opportuno che la conoscessi anch’io. “Niente segreti fra noi, Frodo”,
206
mi disse; “ma non devono essere divulgati. Comunque sia, l’anello è mio”».
«Interessante», disse Gandalf; «e che ne pensi di tutta questa storia?».
«Vuoi dire di tutto quel che ha inventato sul «regalo»? Be’, fin dal primo momento ho trovato la storia vera molto più verosimile, e non sono riuscito a capire perché l’avesse trasformata in quel modo. Oltre tutto non era affatto nel carattere di Bilbo fare questo genere di cose. Ho trovato il tutto alquanto strano e sono rimasto molto perplesso».
«Anch’io. Ma le cose più strane possono accadere a coloro che possiedono tali tesori e li adoperano. Che ti sia di ammonimento e ti inciti ad essere estremamente prudente con quell’anello. E’ probabile che abbia qualche altro potere, oltre quello di farti sparire quando più ti aggrada».
«Non ti capisco», disse Frodo.
«Nemmeno io capisco esattamente di che cosa si
207
tratta», rispose lo stregone. «Mi sono soltanto messo a riflettere sulla natura di quell’anello, ed in particolar modo da ieri sera. Nessuna ragione di preoccuparti, comunque. Ma ascolta il mio consiglio: adoperalo molto, molto raramente o, meglio ancora, mai. Soprattutto non servirtene in modo tale da provocare chiacchiere e destare sospetti. Te lo ripeto ancora: custodiscilo bene e tienilo segreto!».
«Sei molto misterioso! Che cosa temi?».
«Non ne sono certo, per cui non ti dico altro. Forse sarò in grado di farti sapere qualcosa al mio ritorno. Parto immediatamente: perciò ti saluto, e a presto».
«Immediatamente!», gridò Frodo. «Ed io che credevo rimanessi almeno una settimana. Contavo tanto sul tuo aiuto».
«Infatti era nelle mie intenzioni, ma ho dovuto cambiare idea. Può darsi che stia via per un bel po’, ma tornerò a trovarti non appena mi sarà
208
possibile. Non ti meravigliare quando mi vedrai arrivare quatto quatto: d’ora in poi verrò nella Contea in incognito. Mi sono reso conto di non essere molto bene accetto. Dicono che sono un guastafeste e un perturbatore della pace. C’è persino gente che mi accusa di aver rapito Bilbo, o peggio. Anzi, ti dirò che si vocifera che tu ed io abbiamo complottato insieme per impadronirci della sua fortuna».
«Che gente!», esclamò Frodo. «Certo intendi parlare di Otto e Lobelia. Abominevole! Gliela darei Casa Baggins con tutto il resto, se solo riuscissi a mettermi in contatto con Bilbo e andarmene a vagabondare pei campi con lui. Amo la Contea, ma sto incominciando a rimpiangere di non essere partito anch’io. Chissà se lo vedrò mai più in vita mia».
«Anch’io me lo chiedo», disse Gandalf, «e ci sono tante altre cose che vorrei sapere. Ma è ora di andarmene! Stai bene, e attento alle mie visite
209
improvvise, specialmente nelle ore più impensate. Addio!».
Frodo lo accompagnò alla porta. Con un ultimo cenno di mano Gandalf si allontanò a passo sorprendentemente spedito; ma Frodo ebbe l’impressione che il vecchio stregone fosse stranamente curvo come sotto il peso di un grosso fardello. La sera si oscurò rapidamente e la figura ammantata scomparve presto nel crepuscolo. Molto tempo sarebbe passato prima che Frodo lo rivedesse.
210
CAPITOLO II L’OMBRA DEL PASSATO
Non bastarono né nove né novantanove giorni per placare le chiacchiere. La seconda scomparsa del signor Bilbo Baggins fu discussa a Hobbiville e finanche nel resto della Contea per un anno ed un giorno, ma rimase viva nelle memorie molto più a lungo. Diventò la favola preferita dai giovani Hobbit, e col tempo Baggins il Matto, che soleva volatilizzarsi con un’esplosione ed un lampo e riapparire con sacchi pieni d’oro e di gioie, diventò il personaggio leggendario favorito e continuò a vivere a lungo anche quando tutti i fatti realmente avvenuti caddero nell’oblio.
Ma nel frattempo, nei dintorni, l’opinione più corrente era che Bilbo, al quale da tempo mancava qualche rotella, diventato pazzo del tutto era
211
fuggito nell’Azzurro
10. Indubbiamente lì era caduto in qualche laghetto o in qualche fiume, ponendo così fine ai suoi giorni in modo tragico ma non intempestivo. La colpa di tutto ciò veniva generalmente attribuita a Gandalf.
«Se quel dannato lo lasciasse in pace, il giovane Frodo forse si sistemerebbe e metterebbe la testa a posto con un po’ di buonsenso hobbit», dicevano tutti. E con sorpresa generale lo stregone lasciò Frodo solo e questi si sistemò, ma il buonsenso non era molto evidente. Anzi, incominciò subito coll’ereditare da Bilbo la reputazione di eccentricità. Rifiutò di portare il lutto e l’anno seguente diede una festa in onore del centododicesimo compleanno di Bilbo, che chiamò «Festa dei Cento Chili». Ma era dir poco, poiché gli invitati erano venti e durante i numerosi pasti nevicò cibo e piovvero bevande, come dicono gli
10 Non possiamo tradurre se non leteralmente l’espressione inglese to run off into the Blue (= perdere il senno, impazzire), affine del resto a frasi idiomatiche come blue funck (= paura terribile), to feel blue o to have the
212
Hobbit.
Alcuni erano scandalizzati, ma Frodo organizzò la tradizionale Festa per il Compleanno di Bilbo per anni ed anni, finché pure loro vi si abituarono. Diceva di non credere che Bilbo fosse morto, e quando gli chiedevano: «Ma allora dov’è?», si limitava ad alzare le spalle.
Viveva solo, come Bilbo; ma aveva un gran numero di amici, specialmente nella nuova generazione hobbit (la maggior parte discendeva dal Vecchio Tuc), i quali andavano avanti e indietro da Casa Baggins ed erano straordinariamente affezionati a Bilbo. Folco Boffin e Fredegario Bolgeri erano di questi; ma i suoi amici più intimi si chiamavano Peregrino Tuc (soprannominato Pipino) e Merry Brandibuck (il cui vero nome, Meriadoc, nessuno più ricordava). Frodo vagabondava con loro per la Contea; ma il più delle volte errava da solo e, con enorme stupore delle
blues (= essere depresso, nervoso) (N.d.T.)
213
persone ragionevoli, sovente lo si poteva veder camminare lontano da casa tra boschi e colline illuminate dalle stelle. Merry e Pipino sospettavano che, come soleva fare Bilbo, a volte si recasse a trovare gli Elfi.
* * *
Col tempo la gente cominciò a notare che anche Frodo mostrava segni incontestabili di «buona conservazione». Fisicamente pareva ancora robusto ed energico come un Hobbit appena uscito dall’adolescenza. «Certa gente sembra prediletta dalla fortuna», dicevano, e fu soltanto allorché Frodo s’avvicinava alla matura età di cinquant’anni che incominciarono a trovare la cosa estremamente strana.
Frodo stesso, vinto lo sgomento iniziale, scoprì che essere padrone della propria vita e l’unico signor Baggins di Casa Baggins, era piuttosto piacevole. Per alcuni anni fu molto felice e non si preoccupò molto del futuro. Ma nel suo intimo
214
cresceva inesorabilmente il rimpianto di non essere partito con Bilbo. Si sorprendeva spesso, soprattutto in autunno, a vagheggiare di zone selvagge, e nei suoi sogni apparivano strane visioni di montagne sconosciute. Incominciò a dirsi: «Forse attraverserò il Fiume, un giorno», ma l’altra parte di lui stesso rispondeva sempre ed invariabilmente: «Non ancora».
Questa strana sensazione permaneva, ed i quaranta giungevano al crepuscolo, mentre il suo cinquantesimo compleanno si avvicinava: si rendeva conto che cinquanta era un numero particolarmente significativo (o infausto). Era in ogni modo a quell’età che Bilbo era stato improvvisamente travolto dalle avventure. Frodo incominciava ad essere irrequieto, ed i vecchi sentieri gli sembravano troppo battuti. Esaminava carte geografiche e si chiedeva cosa vi fosse al di là dei bordi; le piante fatte nella Contea erano colorate di bianco nelle zone oltre i confini. Prese
215
l’abitudine di girovagare più lontano e quasi sempre solo; Merry e gli altri amici lo osservavano ansiosamente. Spesso lo si poteva vedere camminare e parlare con gli strani viandanti che incominciavano a quell’epoca ad apparire nella Contea.
* * *
Giravano voci di strani eventi accaduti nel mondo esterno; e poiché Gandalf non si era fatto vivo e non mandava da parecchi anni alcun messaggio, Frodo si mise a raccogliere tutte le notizie possibili ed immaginabili. Molti Elfi, i quali prima non si recavano che molto di rado nella Contea, traversavano ogni sera i boschi diretti ad ovest: passavano ma non tornavano mai indietro; abbandonavano la Terra di Mezzo, disinteressandosi per sempre dei suoi problemi. Vi era un insolito numero di Nani per le strade. L’antica Via Est-Ovest che giungeva fino ai Rifugi Oscuri, all’estremo limite della Contea, era stata
216
sempre adoperata dai Nani che si recavano alle loro miniere nelle Montagne Azzurre. Essi costituivano per gli Hobbit la principale fonte d’informazione circa gli avvenimenti nelle contrade lontane; ma non chiedevano queste notizie che rare volte; in linea di massima i Nani parlavano poco e gli Hobbit non chiedevano niente. Ma ora Frodo incontrava spesso strani Nani di terre lontane alla ricerca di un rifugio ad ovest. Erano inquieti, e taluni sussurravano qualcosa come «il Nemico» e «la Terra di Mordor».
Questo era un nome che gli Hobbit conoscevano unicamente tramite le leggende di un oscuro passato, che incombeva come un’ombra sullo sfondo della loro memoria: era un nome infausto ed angoscioso. Sembrava che le forze del male, un tempo insediate nel Bosco Atro e poi cacciate via dal Bianco Consiglio, riapparissero ora centuplicate nelle vecchie fortezze di Mordor. La Torre Oscura pareva fosse stata ricostruita: da lì le
217
forze si diramavano in tutte le direzioni, tanto che all’estremo est e giù a sud c’erano guerre, ed il panico cresceva. Di nuovo gli Orchi si moltiplicavano, sulle montagne. I Troll giravano in terre straniere, non più lenti ed ottusi, ma astuti e muniti di armi spaventose. E si facevano delle allusioni velate ad esseri ancora più terribili ma senza nome.
Naturalmente, ben poco di tutto ciò giungeva alle orecchie del popolino, ma finanche i più sordi e misantropi incominciarono a sentire strane storie, e coloro che per lavoro dovevano recarsi ai confini, vedevano cose insolite. La conversazione al Drago Verde di Lungacque, una sera di primavera del cinquantesimo anno di Frodo, mostrò che persino nel cuore della pacifica Contea giungevano remote notizie, che però la maggior parte degli Hobbit non prendeva sul serio.
Sam Gamgee sedeva in un angolo vicino al fuoco, e di fronte a lui stava Ted Sabbioso, figlio
218
del mugnaio; parecchi altri Hobbit campagnoli ascoltavano con attenzione la loro conversazione.
«Quante cose misteriose si sentono di questi tempi! Vero?», esclamò Sam.
«Certo che si sentono, se si vogliono ascoltare. Ma si possono anche sentire fiabe, favole e storie per bambini rimanendo in casa, se si vuole», ribatté Ted.
«Senza dubbio», replicò Sam; «e scommetto che alcune di esse contengono più verità di quanto comunemente non si creda. Chi ha inventato tutte queste storie, in ogni modo? Prendi i draghi, per esempio».
«No, grazie, non m’interessano», disse Ted; «me ne parlavano quando ero ragazzino, ma non ho nessun motivo al mondo per crederci, oggi come oggi. C’è un solo Drago a Lungacque, ed è Verde», disse tra le risate generali.
«Va bene», disse Sam, ridendo assieme agli altri. «Ma che te ne pare di questi Uomini-alberi, che si
219
potrebbero chiamare giganti? Un sacco di gente insiste nel dire di averne visto uno più alto di un albero, al di là delle Brughiere del Nord, poco tempo fa».
«Chi è questa gente?».
«Mio cugino Al, innanzi tutto. Lavora per il signor Boffin a Surcolle, e va a caccia su nel Decumano Nord. Lui ne ha visto uno!».
«Può darsi che dica così. Intanto il tuo caro Al va sempre dicendo di aver visto cose strane: è possibilissimo che veda cose che non esistono».
«Ma questo era grande come un olmo, e camminava, e ad ogni passo faceva sei braccia, come se fossero stati pochi pollici».
«Allora scommetto che quello che gli era parso un olmo, era proprio un olmo».
«Ma questo camminava, ti dico, e poi non ci sono olmi nelle Brughiere del Nord».
«E allora Al non può averne visto uno», affermò Ted.
220
Ci furono risatine sommesse e qualche applauso: il pubblico sembrava attribuire a Ted un punto di vantaggio sull’avversario. «In ogni modo», disse Sam, «non puoi negare che altre persone, oltre al nostro Al, abbiano visto della gente strana attraversare la Contea: attraversarla, dico. E c’è un sacco di gente che non lasciano entrare alle frontiere. I Confinieri non hanno mai avuto tanto lavoro.
«Ho anche sentito dire che gli Elfi fuggono verso ovest. Pare che vadano ai porti, ben lontano oltre le Bianche Torri». Sam agitò il braccio con un gesto vago: né lui né nessun altro sapeva quale fosse la distanza dal Mare, oltre le vecchie torri al di là dei confini occidentali della Contea. Ma un’antica tradizione voleva che in quella contrada remota si trovassero i Rifugi Oscuri, dai quali di tanto in tanto delle navi elfiche salpavano per non tornare mai più.
«Stanno percorrendo centinaia e centinaia di
221
miglia attraverso il Mare, con le vele issate al vento; vanno ad ovest e ci lasciano qui», disse Sam, come se canticchiasse una nenia, scuotendo gravemente il capo triste. Ma Ted rise.
«Non c’è niente di nuovo in tutto ciò: basta sentire le vecchie leggende. Comunque, non vedo cosa possa importare a te o a me se quelli se ne vanno. Lasciali salpare e navigare! Ma scommetto qualsiasi cosa che né tu né altri della Contea li ha mai visti in procinto di partire».
«Non ne sono così sicuro», mormorò Sam pensosamente. Un giorno gli era parso intravedere un Elfo nei boschi, e sperava vederne altri in futuro. Di tutte le leggende che gli avevano raccontato durante l’infanzia, i frammenti ed i pezzi di racconti e storie, dimenticati per metà, che narravano quel poco che gli Hobbit sapevano sul conto degli Elfi, l’avevano sempre profondamente commosso.
«C’è qualcuno persino da queste parti che
222
conosce i Luminosi, e che riceve loro notizie», disse. «C’è per esempio il signor Baggins per il quale lavoro: fu lui a raccontarmi che navigavano e lui sa un bel po’ di cose sugli Elfi. Il vecchio signor Bilbo ne sapeva ancora di più: quanto ne parlavamo insieme, quando ero ancora un ragazzino!».
«Oh, quei due poi sono completamente rimbambiti!», disse Ted. «O perlomeno il vecchio Bilbo era notoriamente matto, e Frodo lo sta diventando. Se è da gente come questa che prendi le tue notizie, allora stiamo freschi! Bene, amici, io me ne vado a casa. Alla vostra salute!». Bevve l’ultimo sorso ed uscì rumorosamente.
Sam rimase seduto in silenzio e non aprì più bocca. Aveva molto su cui riflettere: innanzi tutto c’era una quantità di lavoro da sbrigare nel giardino di Casa Baggins, e l’indomani sarebbe stata una giornata molto piena ed indaffarata, se il tempo si schiariva. L’erba cresceva velocemente.
223
Ma vi era altro nella mente di Sam oltre il giardinaggio. Dopo qualche istante si alzò sospirando ed uscì. Erano i primi giorni di aprile ed il cielo si stava rasserenando dopo le interminabili piogge. Il sole, tramontato da poco, aveva ceduto alla fresca sera pallida che sbiadiva lentamente nella notte. Camminò fino a casa attraversando Hobbiville e risalendo la collina alla luce delle prime stelle e fischiettando sommesso ed assorto.
* * *
Fu proprio allora che Gandalf riapparve dopo la lunga assenza. Era stato via tre anni dal giorno della Festa. Aveva fatto una breve capatina da Frodo e, dopo averlo osservato ben bene, se n’era ripartito. Nei due anni seguenti si era fatto vivo abbastanza spesso, spuntando all’improvviso quando il sole era già calato, per scomparire poi senza preavviso prima dell’alba. Si rifiutava di parlare dei propri viaggi ed affari e sembrava
224
soprattutto interessarsi a particolari di scarsa importanza riguardanti la salute e le attività di Frodo.
Poi improvvisamente le visite cessarono. Erano passati più di nove anni dall’ultima volta che Frodo l’aveva visto, e stava incominciando a pensare che lo stregone non sarebbe mai più tornato e che ormai si fosse completamente disinteressato degli Hobbit. Ma quella sera, mentre Sam tornava a casa ed il crepuscolo sbiadiva, udì provenire dalla finestra dello studio i leggeri colpetti un tempo familiari.
Frodo accolse il vecchio amico con sorpresa ed immensa gioia. Si fissarono a lungo.
«Tutto bene, eh?», esclamò Gandalf. «Sembri sempre lo stesso, Frodo!».
«Anche tu», rispose Frodo; ma in fondo trovava Gandalf più vecchio e logoro. Sollecitò notizie sul suo conto e sul resto del mondo, e presto furono immersi nella conversazione e rimasero in piedi
225
fino a molto tardi.
La mattina seguente, dopo una tarda colazione, lo stregone si sedette con Frodo alla finestra aperta dello studio. Un allegro fuoco brillava nel camino, ma il sole era caldo ed il vento spirava verso sud. Tutto pareva fresco ed il nuovo verde della primavera scintillava nei campi e sulle punte delle dita degli alberi.
Gandalf pensava ad una primavera di quasi ottant’anni addietro, quando Bilbo era scappato via da Casa Baggins senza nemmeno un fazzoletto. I suoi capelli erano adesso forse più bianchi di allora, la sua barba e le sue sopracciglia forse più lunghe, ed il suo volto più segnato dalle preoccupazioni e dalla saggezza; ma i suoi occhi brillavano della stessa luce, ed egli fumava e faceva anelli di fumo col medesimo vigore e piacere di allora.
Finiva ora di fumare in silenzio, poiché Frodo sedeva zitto, profondamente immerso nei propri
226
pensieri. Persino nella luce mattutina sentiva l’ombra scura delle notizie portate da Gandalf. Infine ruppe il silenzio.
«Ieri sera avevi incominciato a dirmi strane cose a proposito del mio anello, Gandalf», disse, «e poi ti sei interrotto, sostenendo che certi argomenti vanno trattati alla luce del giorno. Non credi che faresti bene a terminare il discorso, ora? Dici che l’anello è pericoloso, molto più di quanto io non possa immaginare. In che modo?».
«In molti modi», rispose lo stregone. «E di gran lunga più potente di quanto non osassi immaginare da principio; tanto potente che finirebbe col sopraffare del tutto qualunque mortale ne avesse il possesso. Sarebbe l’anello ad essere padrone di lui.
«In Eregion, molto tempo fa, si fabbricavano numerosi anelli elfici, quelli che voi chiamate anelli magici, e ve ne erano beninteso di vari tipi: alcuni più potenti ed altri meno. Gli anelli minori erano
227
solo campioni e prove, fatti per esercitarsi quando non si era ancora completamente padroni dell’arte, e i fabbri elfici li consideravano delle bazzecole, benché, secondo me, fossero anch’essi rischiosi per i mortali. Ma i Grandi Anelli del Potere erano pericolosissimi.
«Un mortale caro Frodo, che possiede uno dei Grandi Anelli, non muore, ma non cresce e non arricchisce la propria vita: continua semplicemente, fin quando ogni singolo minuto è stanchezza ed esaurimento. E se adopera spesso l’Anello per rendersi invisibile, sbiadisce: infine diventa permanentemente invisibile e cammina nel crepuscolo sorvegliato dall’oscuro potere che governa gli Anelli. Sì, presto o tardi, tardi se egli è forte e benintenzionato, benché forza e buoni propositi durino ben poco presto o tardi, dicevo, l’oscuro potere lo divorerà».
«Spaventoso!», esclamò Frodo. Seguì un altro lungo silenzio. Dal giardino saliva il fruscio della
228
falce di Sam Gamgee che tagliava l’erba.
«Da quanto tempo conosci tutto ciò?», chiese infine Frodo. «Che cosa sapeva Bilbo?».
«Sono convinto che Bilbo non sapesse altro che ciò che ti ha raccontato», rispose Gandalf. «Non ti avrebbe certo dato niente che a suo avviso potesse costituire un pericolo, anche se gli avevo promesso di vegliare su di te. Trovava l’anello splendido ed estremamente utile in ogni evenienza; se qualcosa non funzionava o gli pareva strano, pensava sempre di averne lui la colpa. Diceva che l’anello era diventato “un enorme peso” e non faceva che preoccuparsene; ma non sospettò mai che la colpa di tutto ciò fosse da attribuirsi all’anello stesso. Si era però accorto che l’oggetto doveva essere ben custodito e sorvegliato; non aveva sempre le stesse dimensioni e lo stesso peso. Si rimpiccioliva e si espandeva in maniera curiosa, e a volte scivolava all’improvviso da un dito al quale poc’anzi andava stretto».
229
«Sì, a questo proposito mi mise in guardia nella sua ultima lettera», disse Frodo, «perciò l’ho sempre tenuto legato con la sua catenella».
«Molto saggio da parte tua», disse Gandalf. «Ma il mistero della sua lunga vita Bilbo non lo collegò mai con l’anello. Se ne attribuiva tutto il merito e ne era molto orgoglioso. Ciò nonostante si rendeva conto che stava diventando irrequieto e come nauseato. “Magro e teso”, diceva: segno che l’anello incominciava ad esercitare il suo dominio su di lui».
«Da quanto tempo conosci tutto ciò?», chiese nuovamente Frodo.
«Conosco? Io ho conosciuto molte cose che solo i Saggi conoscono. Ma se intendi dire da quando conosco qualcosa di questo anello, bene, ti dovrei rispondere che ancora non conosco. Ci sarebbe da fare un’ultima prova, ma non nutro ormai più alcun dubbio sulle mie congetture.
«Quando ebbi i miei primi sospetti?», meditò
230
sondando la propria memoria. «Vediamo. Fu in quell’anno che il Bianco Consiglio cacciò via l’oscuro potere dal Bosco Atro, poco prima della Battaglia dei Cinque Eserciti: fu proprio allora che Bilbo trovò il suo anello. Un’ombra, un’ombra cadde allora sulla mia anima, benché non sapessi ancora quale fosse la causa del mio timore. Mi sono spesso chiesto come avesse fatto Gollum a procurarsi un Grande Anello (infatti non ebbi mai alcun dubbio sulla natura del suo “tesoro”). Poi Bilbo mi raccontò la sua curiosa storia, sostenendo di averlo “vinto”, ma non vi prestai mai fede. Quando infine riuscii a fargli confessare la verità, compresi subito che egli aveva mentito per scongiurare qualsiasi rivendicazione sull’anello che possedeva “di diritto”; molto simile alla storia di Gollum e del suo “regalo di compleanno”. Le menzogne erano troppo simili per il mio intuito. Era più che evidente che l’anello possedeva qualche infausto potere che agiva immediatamente
231
sul proprietario. Quello fu per me il primo vero segno d’allarme, e mi resi conto che le cose non andavano per il giusto verso. Dissi ripetutamente a Bilbo che non era consigliabile adoperare certi anelli, ma lui si offendeva e spesso si arrabbiava. C’era ben poco che io potessi fare. Se glielo avessi tolto, sarebbe stato ancora peggio, senza contare che non ne avevo il diritto. Potevo soltanto osservare e aspettare. Forse avrei dovuto consultare Saruman il Bianco, ma era come se qualcosa me lo impedisse».
«Chi è costui?», domandò Frodo. «Non l’ho mai sentito nominare».
«Forse no», rispose Gandalf. «Gli Hobbit non hanno, anzi non avevano niente a fare con lui. Egli è grande fra i Saggi. E’ il gran maestro del mio ordine e capo del Consiglio. La sua scienza è profonda e vastissima, ma il suo orgoglio lo è altrettanto, e qualsiasi intromissione lo indispettisce. Lo studio degli anelli elfici, piccoli o
232
grandi che siano, è di sua competenza. Ha compiuto indagini interminabili alla ricerca del segreto della loro origine e fattura; ma quando furono discussi gli Anelli durante una seduta del Consiglio, il poco che ci svelò della sua erudizione parve in contrasto con i miei timori. E così i miei dubbi si assopirono, ma rimasi irrequieto: continuai ad osservare e ad aspettare.
«Bilbo sembrava completamente normale. Gli anni passavano. Il tempo scorreva e non lasciava tracce su di lui. Pareva eternamente giovane. L’ombra oscurò di nuovo la mia anima e cercai di rassicurarmi dicendomi: “La sua famiglia è longeva da parte di madre. C’è ancora tempo; conviene aspettare”.
«E così feci; fino a quella notte in cui lasciò la casa. Fece e disse delle cose che mi riempirono il cuore di un timore che nemmeno le parole di Saruman seppero calmare. Sapevo finalmente che una potenza oscura e mortale era all’opera. Da
233
allora ho dedicato i miei giorni alla ricerca della verità!».
«Ma Bilbo non ne ha avuto un danno irreparabile, no?», chiese Frodo ansiosamente. «Col tempo tornerà ad essere normale, voglio dire: potrà riposare in pace?». «Si sentì subito meglio», disse Gandalf. «Ma c’è una sola Potenza al mondo che sa tutto sugli Anelli e sui loro effetti; ed a quanto mi consta, nessuna Potenza al mondo sa tutto sugli Hobbit. Tra i Saggi sono l’unico ad interessarmi della tradizione hobbit: un campo estremamente oscuro, ma pieno di sorprese. Sono esseri dolci come il miele e resistenti come le radici degli alberi secolari. Credo che alcuni di loro saprebbero resistere agli Anelli molto più a lungo di quanto non pensino i Saggi. Non credo sia il caso di preoccuparti per Bilbo.
«Certo, l’anello è stato in suo possesso per lunghi anni ed egli se ne servì, ragion per cui ci vorrà molto tempo prima che l’influsso sparisca,
234
prima che egli possa rivederlo senza conseguenze nefaste, per esempio. Vedrai che poi vivrà felice per anni ed anni, rimanendo com’era al momento in cui lo lasciò; il fatto che abbia rinunciato all’anello spontaneamente, è molto importante. No, io non temevo più per il caro vecchio Bilbo, ora che aveva abbandonato quell’orribile arnese. E’ della tua sicurezza che mi sento terribilmente responsabile.
«Sin dalla partenza di Bilbo mi sono profondamente interessato a te, ed a tutti questi deliziosi ed assurdi Hobbit indifesi. Sarebbe un grande lutto per il mondo se l’Oscuro Potere dominasse la Contea; se tutti i vostri cari, allegri, folli Bolgeri, Soffiatromba, Boffin, Serracinta ed altri, per non parlare dei ridicoli Baggins, fossero ridotti in schiavitù».
Frodo rabbrividì. «Perché dovremmo esserlo?», chiese. «E a che gli servirebbero questi schiavi?».
«A dir la verità», rispose Gandalf, «credo che abbia finora, dico finora, assolutamente ignorato
235
l’esistenza del popolo hobbit. Dovreste ringraziare il cielo. Ma ormai non avete più certezza alcuna; egli non ha bisogno di voi (ha una quantità di servitori molto più utili), tuttavia non potrà più dimenticarvi. E certo sarebbe di gran lunga più soddisfatto sapendo gli Hobbit schiavi e miserabili anziché liberi e felici. Esiste anche un sentimento misto di malvagità e di desiderio di vendetta!».
«Vendetta?», esclamò Frodo. «E perché? Non vedo proprio cosa c’entri tutto ciò con Bilbo, con me e con il nostro anello».
«C’entra e come!», disse Gandalf. «Non sai ancora qual è il vero pericolo; ma presto lo conoscerai. Io stesso non ne ero ancora sicuro l’ultima volta che sono venuto qui da te, ma col tempo ho confermato le mie teorie: dammi un attimo l’anello».
Frodo lo tirò fuori dalla tasca dei calzoni, dov’era attaccato ad una catenella fissata alla cintura. Lo staccò e lo consegnò lentamente allo stregone. Era diventato all’improvviso terribilmente pesante,
236
come se rifiutasse di essere toccato da Gandalf o come se Frodo stesso fosse riluttante a darlo.
Gandalf lo guardò alla luce. Sembrava fatto di oro puro e solido. «Ci vedi scritto nulla?», chiese.
«No», rispose Frodo. «Non c’è assolutamente niente. E’ del tutto liscio e non troverai né un graffio né un punto logoro».
«Ebbene, osserva attentamente!», e lo stregone lo lanciò all’improvviso nel mezzo dei tizzoni incandescenti del camino, con sommo stupore e rammarico di Frodo, che con un grido si slanciò per afferrare le molle; ma Gandalf lo trattenne.
«Fermo!», ordinò con timbro severo, lanciando una rapida occhiata a Frodo da sotto le setolose sopracciglia.
L’anello non subì alcuna apparente trasformazione. Dopo un PO’ Gandalf si alzò, chiuse le imposte e tirò le tende. La stanza diventò scura e silenziosa, benché il rumore delle forbici di Sam, ora più vicino alle finestre, giungesse ancora
237
attutito dal giardino. Per un attimo lo stregone rimase in piedi fissando il fuoco, quindi dopo essersi chinato per prendere l’anello con le molle e posarlo per terra davanti al camino, lo raccolse subito. Frodo lanciò un grido.
«E’ perfettamente freddo», lo rassicurò Gandalf. «Prendilo». Frodo tese una mano riluttante: l’anello sembrava più spesso e pesante che mai.
«Tienilo tra il pollice e l’indice e guardalo da vicino!», disse Gandalf.
Frodo fece come diceva lo stregone, e vide delle linee finissime, più fini di quella della più esile penna d’oca, tutto intorno all’anello, sia all’interno che all’esterno: linee di fuoco che parevano formare le lettere di un flusso di parole. Brillavano estremamente luminose ed incandescenti, eppur remote, come se scolpite in abissali profondità.
238
«Non riesco a leggere questa scrittura di fuoco», confessò Frodo con voce malferma.
«No», disse Gandalf, «ma io sì. Le lettere sono elfiche, scritte alla maniera arcaica, ma la lingua è quella di Mordor, che non voglio però pronunziare qui. Ti dirò semplicemente cosa vuol dire più o meno nella Lingua Corrente:
Un Anello per domarli, Un Anello per trovarli,
Un Anello per ghermirli e nel buio incatenarli.
«Sono solo due versi di un antichissimo poema della tradizione elfica:
Tre Anelli ai Re degli Elfi sotto il cielo che
239
risplende,
Sette ai Principi dei Nani nelle lor rocche di pietra,
Nove agli Uomini Mortali che la triste morte attende,
Uno per l’Oscuro Sire chiuso nella reggia tetra
Nella Terra di Mordor, dove l’Ombra nera scende.
Un Anello per domarli, Un Anello per trovarli,
Un Anello per ghermirli e nel buio incatenarli,
Nella Terra di Mordor, dove l’Ombra cupa scende».
S’interruppe qualche secondo e poi disse con voce lenta e grave: «Questo è l’Anello Sovrano, quello che serve a dominarli tutti. E’ quell’Unico Anello che egli perse molto tempo fa, affievolendo di parecchio la propria potenza. Lo desidera più di qualsiasi altra cosa al mondo, ma non deve mai più riaverlo».
Frodo rimase muto ed immobile. Il terrore,
240
giganteggiante come una nuvola nera sorta da est per inghiottirlo, sembrava stringerlo in una morsa. «Quest’anello!», balbettò. «Ma com’è possibile che l’abbia io?».
* * *
«Ah!», esclamò Gandalf. «E’ una lunga storia. Risale ai primordi, su su fino agli Anni Neri, che solo i dotti e gli eruditi ricordano ancora. Se ti dovessi raccontare tutta la storia, saremmo ancora seduti qui quando l’inverno sarà succeduto alla primavera.
«Ma ieri sera ti ho parlato di Sauron il Grande, l’Oscuro Signore. Le voci che corrono sono vere: egli s’è messo di nuovo in movimento, abbandonando il suo forte nel Bosco Atro per ritornare ad abitare la vecchia fortezza nella Torre Oscura. E’ un nome che persino voi Hobbit avete sentito, come un’ombra ai confini delle vecchie storie. Sempre, dopo una disfatta ed una tregua, l’Ombra si trasforma e s’ingigantisce nuovamente».
241
«Avrei tanto desiderato che tutto ciò non fosse accaduto ai miei giorni!», esclamò Frodo.
«Anch’io», annuì Gandalf, «come d’altronde tutti coloro che vivono questi avvenimenti. Ma non tocca a noi scegliere. Tutto ciò che possiamo decidere è come disporre del tempo che ci è dato. E ormai i giorni cominciano ad apparire neri e foschi. Il Nemico sta diventando rapidamente molto forte. I suoi piani sono lungi dall’essere maturi, credo, ma sono già a buon punto. Dovremo lottare con accanimento. Avremmo dovuto farlo anche senza questo terribile evento. Al Nemico manca ancora una cosa che gli possa dare la forza e la scienza necessarie a demolire ogni resistenza, distruggere le ultime difese e far piombare tutte le terre in una seconda oscurità: gli manca un Anello, l’Unico.
«I Tre più belli sono stati nascosti dai Re degli Elfi e la sua mano non li ha mai sfiorati né macchiati. Dei Sette toccati ai Re dei Nani, tre li ha ripresi e gli altri sono stati annientati dai Draghi. I
242
Nove che diede agli Uomini Mortali, grandi ed orgogliosi, servirono ad irretirli. Tanto tempo fa caddero sotto il dominio di quell’Unico Anello diventandone gli Spettri, ombre sotto la sua grande Ombra, i suoi servitori più terribili. Tanto tempo fa, ormai. Quanti anni sono passati dal giorno in cui i Nove si allontanarono! Eppure, chissà? Mentre l’Ombra torna ad ingigantirsi potrebbero tornare. Ma ora basta! Non bisogna parlare di queste cose nemmeno di mattina in Contea.
«Questo è il punto: i Nove se li è riuniti attorno, come anche i Sette che non sono stati distrutti. I Tre sono ancora nascosti, ma ciò non lo preoccupa più. Vuole solo quell’Unico, quello che fece lui stesso, che gli appartiene. Gli aveva trasfuso gran parte del suo potere, affinché potesse dominare tutti gli altri. Se lo recupera, potrà di nuovo comandarli tutti, ovunque essi siano, anche i Tre nascosti; tutto ciò che è stato compiuto con essi sarà messo a nudo, ed egli sarà più forte che mai.
243
«E’ questo è il terribile evento, Frodo. Egli pensava che quell’Unico fosse stato annientato, che gli Elfi l’avessero distrutto, come infatti avrebbe dovuto essere. Ma ora sa che non è distrutto, che è stato trovato: e lo sta disperatamente cercando e non riesce a pensare ad altro. E’ la sua grande speranza ed il nostro angoscioso terrore». «Ma perché non è stato annientato?», gridò Frodo. «E come ha fatto il Nemico a perderlo, se era così forte e se ci teneva talmente al suo tesoro?». Strinse forte l’Anello che teneva in mano, come se vedesse già protesi, minacciosi davanti a lui, degli oscuri artigli.
«Gli fu tolto», rispose Gandalf. «Molto tempo fa la forza degli Elfi era più potente di adesso, e ancora non tutti gli Uomini erano ridotti in schiavitù. Gli Uomini dell’Ovesturia accorsero ad aiutarli. E’ un capitolo di storia arcaica che è forse opportuno ricordare; anche allora c’era panico e dolore, e l’oscurità si infittiva, ma le gesta di valore e le
244
grandi imprese non furono del tutto vane. Forse un giorno ti racconterò l’intera storia, o te la farai raccontare da qualcuno che la conosce ancor meglio di me.
«Ma per il momento, poiché ciò che ti interessa e ti serve di più è di sapere com’è che l’anello è caduto nelle tue mani, mi limiterò a raccontarti questa parte della storia, che è già piuttosto lunga. Furono Gilgalad, il Re elfico, ed Elendil dell’Ovesturia a sconfiggere Sauron, pagando con la propria vita quella eroica impresa; fu così che Isildur, figlio di Elendil, si impadronì dell’Anello tagliando a Sauron il dito che lo portava. Lo spirito dell’Oscuro Signore, completamente sopraffatto, fuggì via e rimase nascosto per lunghi anni, fin quando la sua ombra riprese nuovamente forma nel Bosco Atro.
«Ma l’Anello fu perduto: cadde nel Gran Fiume, Anduin, e sparì. Mentre Isildur procedeva verso nord, costeggiando la sponda orientale del Fiume,
245
gli Orchi, che gli avevano teso un agguato vicino a Campo Gaggiolo, trucidarono quasi tutta la sua gente. Isildur riuscì a tuffarsi in acqua, e mentre nuotava l’Anello gli scivolò dal dito e lui tornò ad essere visibile: gli Orchi lo scorsero subito e lo uccisero con le frecce».
Gandalf s’interruppe un istante. «E lì, negli stagni profondi in mezzo a Campo Gaggiolo», proseguì «l’Anello uscì dalla leggenda e nessuno ne seppe più niente; ma anche questi fatti che ti ho narrato sono ignorati pressoché da tutti, e persino il Consiglio dei Saggi non riuscì a scoprire altro. Ma credo d’aver finalmente penetrato il mistero e di poter continuare la storia.
* * *
«Molto tempo dopo, ma sempre tanti e tanti anni fa, viveva lungo le sponde del Gran Fiume, all’estremità delle Terre Selvagge, un piccolo popolo abile ed ingegnoso. Penso che dovesse essere di razza hobbit ed affine agli avi degli Sturoi, poiché
246
amava molto il Fiume, vi nuotava spesso e lo percorreva con piccole imbarcazioni di canna. Vi era tra questa gente una famiglia che godeva di grande stima e reputazione, essendo più numerosa e benestante delle altre, a capo della quale stava una progenitrice severa, saggia ed esperta nelle antiche tradizioni del suo popolo. La persona più curiosa e intrigante della famiglia si chiamava Smeagol. S’interessava di radici e di origine; si tuffava negli stagni profondi, scavava sotto gli alberi e le altre piante, forava gallerie nelle montagnole. Non guardava più le sommità dei monti e delle colline, le foglie sugli alberi o i fiori arrampicati su pei muri: la sua testa ed i suoi occhi erano rivolti verso il basso.
«Aveva un amico di nome Déagol che gli rassomigliava, pur essendo più acuto di vista, ma meno forte e veloce. Un giorno presero una barca e scesero fino a Campo Gaggiolo, dove fiorivano gli iris e le canne. Arrivati lì, Smeagol scese e si mise a
247
gironzolare lungo le rive, mentre Déagol rimase sull’imbarcazione a pescare. All’improvviso, un grosso pesce abboccò e, prima di poter reagire, Déagol si sentì trascinare fuori dalla barca giù nel fondo. Lì gli parve di vedere qualcosa che luccicava sul fondale e, abbandonando la lenza e trattenendo il fiato, l’afferrò.
«Tornato in superficie mezzo soffocato, con alghe nei capelli e un pugno di melma in mano, nuotò fino alla riva e, meraviglia!, quando sciolse il fango, vide un bell’anello d’oro brillare sul suo palmo e scintillare al sole: gli si riempì il cuore di gioia. Ma Smeagol l’aveva osservato da dietro un albero e, mentre Déagol gongolava felice per il suo anello, gli si avvicinò silenziosamente.
«“Dammi quel che hai in mano, Déagol, amore caro”, disse Smeagol da dietro le spalle dell’amico.
«“Perché?”», chiese Déagol.
«“Perché è il mio compleanno, amore caro, ed io voglio quell’anello”, rispose Smeagol.
248
«“Non m’importa”, disse Déagol. “Ti ho già fatto un regalo per la tua festa, e ho speso più di quanto potessi. Questo l’ho trovato io e lo terrò io”.
«“Oh! Veramente, amore caro?”, disse Smeagol, ed afferrò la gola di Déagol, strangolandolo: l’oro sembrava così lucido e bello! Si mise al dito l’anello.
«Nessuno seppe mai cos’era successo a Déagol; era stato assassinato lontano da casa ed il suo cadavere giaceva abilmente nascosto. Smeagol tornò solo. Scoprì che in famiglia nessuno lo vedeva quando portava al dito l’anello. Era molto compiaciuto della sua scoperta che teneva accuratamente segreta; se ne serviva per penetrare segreti che l’incuriosivano e sfruttava in modo perverso e malvagio le notizie che apprendeva. Diventò attento a tutte le occasioni adatte alla sua cattiveria. L’anello gli aveva conferito un potere proporzionato alla sua statura. Non c’è da meravigliarsi se tutti incominciarono ad odiarlo e
249
se parenti ed amici lo fuggivano (quando era visibile). Lo prendevano a calci e lui mordeva loro i piedi. Si mise a rubare e prese l’abitudine di borbottare da solo e di gorgogliare con la gola. Fu così che lo soprannominarono Gollum, maledicendolo e cacciandolo via; sua nonna, desiderando vivere in pace, lo espulse dalla famiglia e gli ordinò di non mettere mai più piede nella sua caverna.
«Egli vagò solitario, versando qualche lacrima sulla cattiveria del mondo, e risalì il Fiume, giungendo così ad un torrente che scorreva giù dalle montagne, del quale seguì il corso. Afferrava i pesci nelle profondità dei flutti con dita invisibili e li mangiava crudi. Un giorno di gran caldo, mentre si chinava sull’acqua per rinfrescarsi, sentì qualcosa bruciargli la nuca e fu abbagliato da una luce fortissima che si rifrangeva sul ruscello affliggendo i suoi occhi bagnati. Si domandò cosa fosse, poiché si era dimenticato dell’esistenza del
250
Sole. Allora, per l’ultima volta, volse la testa verso l’alto e mostrò i pugni.
«Ma abbassando lo sguardo vide in lontananza le cime delle Montagne Nebbiose, dalle quali nasceva il torrente. Un pensiero gli balenò improvviso alla mente: “Sotto quelle montagne sì che farà fresco! Lì, all’ombra ed al buio, il Sole non potrebbe più guardarmi. Le radici di quelle montagne devono essere veramente profonde e chissà quanti segreti vi sono sepolti, che mai nessuno ha scoperto e svelato”.
«Ed allora partì di notte per le alture, dove trovò una piccola caverna dalla quale erompeva il torrente oscuro. Strisciò viscido e lento come un baco fin nel cuore del monte, sparendo dalla faccia della terra. L’Anello lo seguì nelle ombre e colui che lo aveva forgiato non ne seppe mai niente, nemmeno quando il suo potere riprese a crescere ed a rinforzarsi».
* * *
251
«Gollum!», esclamò Frodo. «Gollum? Vuoi dire che quello era lo stesso orribile mostro incontrato da Bilbo? Quale orrore!». «Trovo che sia una vicenda molto triste», disse Gandalf, «e sarebbe potuta capitare a molti altri, anche a certi Hobbit di mia conoscenza».
«Non posso credere che Gollum fosse imparentato con gli Hobbit, nemmeno lontanamente!», disse Frodo con ardore. «Che pensiero orrendo!».
«Eppure è verissimo», replicò Gandalf. «In ogni modo, ne so molto più io sulle origini del vostro popolo che tutti gli Hobbit messi insieme. E devi riconoscere che la storia stessa di Bilbo suggerisce la parentela. Avevano un’infinità di cose in comune nel modo di pensare e di ricordare: si capivano straordinariamente bene, molto meglio che non un Hobbit con un Nano, per esempio, o con un Orco, o persino con un Elfo. Pensa a tutti gli enigmi che ambedue conoscevano: mi sembra molto
252
significativo».
«Sì», disse Frodo, «ma anche altri popoli, oltre gli Hobbit, pongono enigmi che sono talvolta molto simili. Gli Hobbit non barano, e Gollum non aveva altro proposito che quello di barare: non faceva che cercare disperatamente di distrarre Bilbo, e sono convinto che il suo animo malvagio godeva a dare inizio ad un gioco che, se avesse vinto, gli avrebbe procurato una facile vittima e che, nel caso contrario, lo avrebbe lasciato senza danni».
«Purtroppo hai ragione», annuì Gandalf. «Ma c’era anche qualcos’altro che tu non riesci bene a capire. Gollum non era completamente distrutto: aveva dimostrato di essere molto più robusto di quanto noi Saggi avremmo pensato... proprio come un Hobbit. Un piccolo angolo della sua mente rimaneva ancora intatto, e quel giorno una luce lo attraversò come una fessura nel buio: luce del passato. Provò che era piacevole sentire nuovamente una voce gentile, che faceva rivivere in
253
lui il ricordo del vento, degli alberi, del sole sull’erba, e di altre meraviglie dimenticate.
«Ma tutto ciò, naturalmente, non avrebbe che inviperito la parte malvagia della sua anima, a meno che non fosse riuscito a dominarla infine ed a guarirla dall’insania». Gandalf sospirò. «Ahimè Ho ben poca speranza che vi riesca. Tuttavia non è un caso disperato, nonostante abbia posseduto l’Anello talmente a lungo da non ricordarsi quasi più di quando se ne è appropriato. Da parecchio tempo ormai lo portava poco: nel buio del suo antro di rado ne aveva bisogno. Certo non si è sbiadito: pur essendo magro è ancora tenace. Ma l’Anello gli rodeva lo spirito ed il tormento era diventato insopportabile.
«Aveva scoperto che tutti i “grandi segreti” sepolti sotto le montagne non erano altro che vuota notte. Non c’era niente più da trovare, niente più che valesse la pena fare, soltanto furtivi pasti malvagi e ricordi sdegnati. Era un povero diavolo
254
miserabile: odiava l’oscurità ed odiava ancor più la luce, odiava qualsiasi cosa ed innanzi tutto l’Anello».
«Come sarebbe a dire?», interruppe Frodo. «l’Anello non era il suo tesoro e l’unica cosa al mondo alla quale tenesse? Se lo odiava, perché non se ne è liberato, perché non è partito lasciandolo lì?».
«Dopo tutto quel che ti ho raccontato, ormai dovresti incominciare a capire, Frodo», disse Gandalf. «Lui lo odiava ed amava, così come odiava ed amava se stesso. Non poteva liberarsene: non aveva più alcuna forza di volontà.
«Un Anello del Potere vive la propria vita: può benissimo scivolare a tradimento, ma il suo custode non lo abbandonerà mai. Al massimo potrà considerare l’idea di affidarlo alle cure di qualcun altro, e ciò durante una fase iniziale, quando la presa è ancora molto leggera. Ma non mi risulta che nessun altro nella storia, oltre Bilbo,
255
abbia effettivamente compiuto la rinuncia. Anche Bilbo, da solo, senza il mio aiuto, non ce l’avrebbe mai fatta, ed in ogni caso non sarebbe stato capace di abbandonarlo o buttarlo via. Non era Gollum, Frodo, a prendere le decisioni: era l’Anello. Fu l’Anello stesso ad andarsene».
«Come, proprio in tempo giusto per incontrare Bilbo?!», esclamò Frodo. «Non pensi che un Orco sarebbe stato più adatto?».
«Non è assolutamente il caso di scherzare», disse Gandalf; «e soprattutto nella tua posizione. Fu l’evento più straordinario in tutta la storia dell’Anello fino ai giorni nostri: l’arrivo di Bilbo in quel preciso minuto, il fatto che vi posasse la mano sopra, ciecamente, nel buio.
«C’era più di una potenza in gioco, Frodo. L’Anello stava cercando di tornare dal proprio padrone. Era scivolato di mano a Isildur e l’aveva tradito; poi, quando ne ebbe l’occasione, afferrò il povero Déagol che fu assassinato e, dopo di lui,
256
Gollum, che aveva pressoché divorato e consumato. L’Anello non aveva ormai più bisogno di questo piccolo essere ignobile e meschino, e se fosse rimasto ancora con lui, non avrebbe mai più abbandonato quello stagno profondo. Così, ora che il suo padrone si era svegliato, invadendo con il suo pensiero oscuro le enormi contrade che circondavano il Bosco Atro, esso abbandonò Gollum, e capitò in mano della persona più incredibile: Bilbo della Contea!
«Dietro a questo incidente vi era un’altra forza in gioco, che il creatore dell’Anello non avrebbe mai sospettata. E’ difficile da spiegarsi, e non saprei essere più chiaro ed esplicito: Bilbo era destinato a trovare l’Anello, e non il suo creatore. In questo caso, anche tu eri destinato ad averlo, il che può essere un pensiero incoraggiante».
«Non lo è affatto», disse Frodo; «benché non sia certo di averti capito bene. Ma come hai fatto a scoprire tutte queste cose sull’Anello e su Gollum?
257
Sei certo di ciò che dici, o stai ancora congetturando?».
Gandalf guardò Frodo, ed i suoi occhi brillarono. «Molte cose già le sapevo ed il resto l’ho appreso a poco a poco. Ma non starò a farti un racconto delle mie ricerche. La storia di Elendil ed Isildur e dell’Unico Anello, tutti i Saggi la conoscono. Basta la sola scritta di fuoco per dimostrare che il tuo è l’Unico Anello, senza bisogno di andare a cercare altre prove».
«E questo quando l’hai scoperto?», interloquì Frodo.
«Soltanto pochi minuti fa in questa stanza, naturalmente», rispose lo stregone con prontezza. «Ma me l’aspettavo. Sono tornato dai miei lunghi viaggi bui e dall’interminabile ricerca proprio per quest’ultima verifica. Era la prova finale ed ora tutto è chiaro! Trovare quale fosse la parte di Gollum in questa storia ed inserirla nel resto della vicenda è stato un compito piuttosto arduo. Ho
258
incominciato col congetturare alcune cose, ma ora non sto più indovinando. So tutto: ho visto Gollum».
«L’hai visto?», esclamò Frodo strabiliato.
«Certo. Era naturalmente la prima cosa da farsi, se possibile. Vi provai tanto tempo fa, e finalmente vi sono riuscito».
«Allora mi sai dire cosa accadde dopo che Bilbo fu scappato con l’Anello?».
«Questo non lo so esattamente. Quel che ti ho raccontato era ciò che Gollum era disposto a confessare, non nel modo in cui te l’ho narrato io, beninteso, poiché egli è un bugiardo ed ogni sua parola deve essere soppesata. Per esempio, continuò imperterrito a chiamare l’Anello il suo “regalo di compleanno”. Sosteneva che glielo aveva dato sua nonna, che possedeva un’infinità di begli oggetti di quel genere. Una storia ridicola. Non metto in dubbio il fatto che la vecchia progenitrice fosse il capofamiglia, un grande personaggio a
259
modo suo, ma sostenere che possedesse vari Anelli elfici era la cosa più assurda che si potesse inventare. E quanto alla storia del regalo, non ci vuol molto a capire che era una menzogna. Ma una menzogna con un pizzico di verità.
«L’assassinio di Déagol ossessionava Gollum ed egli si era creato una specie di alibi che ripeteva instancabilmente al suo “tesoro”, mentre rodeva ossa nell’oscurità, tanto che alla fine anche lui ne era quasi convinto. Era effettivamente il suo compleanno. Déagol era tenuto a dargli l’Anello. Era spuntato così all’improvviso per essere affidato a lui. Era il suo regalo di compleanno. E così via di seguito.
«Lo sopportai quanto più mi fu possibile, ma la verità era disperatamente importante, e alla fine fui costretto ad essere duro. Misi in lui la paura del fuoco, e gli cavai fuori lentamente, a brano a brano, l’intera storia, frammista a piagnucolii e recriminazioni. Era convinto che io lo prendessi in
260
giro e lo sfruttassi. Ma quando ebbe finito di raccontarmi la sua storia, si fermò al gioco degli enigmi ed alla seguente fuga di Bilbo, e si rifiutò di proseguire. Fece solo qualche oscura allusione. Aveva terrore di qualcos’altro, oltre che di me. Borbottava minaccioso che si sarebbe ripreso ciò che gli apparteneva; avrebbe fatto vedere lui alla gente come reagiva contro chi l’aveva preso a calci e costretto a finire in una caverna, ed infine derubato. Gollum aveva ora dei buoni amici, affezionati e molto molto forti. Essi l’avrebbero aiutato e gliel’avrebbero fatta pagare ai Baggins! Questo pensiero lo ossessionava. Odiava Bilbo e lo malediceva: inoltre sapeva anche da dove veniva».
«Come aveva fatto a scoprirlo?», chiese Frodo.
«Bilbo fu talmente sciocco da dire a Gollum come si chiamava. Una volta avuta quell’informazione, era facile per Gollum scoprire di che paese era, se fosse uscito dal suo antro. Ed infatti ne uscì. Il desiderio dell’Anello fu più forte
261
della paura degli Orchi, e persino del suo odio per la luce. Dopo un anno o due lasciò le montagne. Capisci, benché egli fosse ancora vincolato all’Anello da una passione morbosa, non ne era più divorato; incominciò a rivivere. Si sentiva vecchio, terribilmente vecchio, ma meno timido, ed aveva una fame spaventosa.
«La luce, quella del Sole e della Luna, la odiava e la temeva ancora, e così sarà per sempre, credo. Ma era molto furbo: scoprì che poteva nascondersi dai raggi del Sole e dal chiaro di Luna, e farsi strada, silenzioso e veloce nel più cupo della notte coi suoi occhi pallidi e freddi, ed afferrare piccoli esseri impauriti o incauti. La nuova aria ed il cibo fresco lo rinvigorirono ed incoraggiarono. Giunse, com’era da aspettarsi, fino al Bosco Atro».
«E’ lì che l’hai trovato?», domandò Frodo.
«Sì, lo vidi lì, ma prima se ne era andato lontano, errando alla ricerca di Bilbo. Era difficile apprendere da lui qualcosa di nuovo, poiché le sue
262
frasi erano costantemente interrotte da minacce e maledizioni. “Che aveva quello nelle sue tasche?”, diceva. “Non l’ho detto io, non l’ho detto, tesoro mio. Imbroglio, imbroglio. No, non era onesta la domanda. E’ stato lui, lui è stato ad imbrogliare prima. Ha infranto le regole. Lo dovevamo schiacciare, strizzare, caro tesoro mio. Ma lo faremo mio caro tesoro”.
«Questo è un esempio della sua conversazione; non penso che tu voglia sentirne ancora. Ho penato giorni e giorni per capirlo. Dagli accenni frammisti alle imprecazioni ho potuto dedurre che i suoi viscidi piedi l’avevano condotto fino ad Esgaroth e persino nelle vie della Valle, per ascoltare e curiosare ovunque. Ebbene, la notizia dei grandi eventi si sparse per tutte le Terre Selvagge e molti avevano sentito parlare di Bilbo e sapevano di dov’era. Non avevamo affatto tenuto segreto il nostro viaggio di ritorno all’Ovest, a casa sua. Le orecchie aguzze di Gollum appresero presto
263
e facilmente ciò che volevano sapere».
«E allora perché non proseguì nella sua ricerca di Bilbo?», chiese Frodo. «Perché non è venuto fin qui nella Contea?».
«Ah!», rispose Gandalf, «ecco il punto. Credo che Gollum tentasse di giungere fino al paese di Bilbo. Egli partì per il suo viaggio ed arrivò ad ovest fino al Grande Fiume. Ma lì deviò. Non perché fu spaventato dalla distanza. No, ci dovette essere qualcos’altro a trascinarlo via, o perlomeno questo è ciò che pensano i miei amici che l’hanno inseguito per conto mio.
«Gli Elfi dei Boschi furono i primi a pedinarlo: un compito facile per loro, poiché la sua traccia era ancora fresca. Egli li condusse attraverso il Bosco Atro e poi nuovamente indietro; ma non riuscirono mai a raggiungerlo e catturarlo. Il Bosco non rumoreggiava che di lui, giravano storie spaventose persino tra le bestie e gli uccelli. I Boscaioli dicevano che un nuovo terrore sgomentava le
264
popolazioni, un fantasma assetato di sangue. Si arrampicava sugli alberi per strappare i nidi, si inoltrava nelle caverne per rapire i piccoli, sgusciava dalle finestre alla ricerca di neonati in culla.
«Ma al limite occidentale del Bosco Atro la traccia deviava. Vagò giù verso sud, uscendo dal campo di investigazione degli Elfi dei Boschi, e poi si perse. Fu allora che commisi un grande errore. Sì, Frodo, e non il primo, benché tema proprio che sia il peggiore ed il più grave. Lasciai la cosa a metà; lasciai fuggire Gollum, perché avevo ben altro da pensare allora, e nutrivo ancora fiducia nella scienza di Saruman.
«Tutto ciò accadde molti anni fa. Numerose, interminabili giornate oscure e pericolose mi hanno fatto pagare da allora il mio sbaglio. La traccia era fredda quando ripresi l’inseguimento, ossia dopo che Bilbo fu partito da Casa Baggins. E la mia ricerca sarebbe stata vana se non avessi
265
avuto l’appoggio di un amico: Aragorn, il più gran viaggiatore e cacciatore del mondo attuale. Cacciammo Gollum insieme per l’intera lunghezza delle Terre Selvagge, senza speranza e senza successo. Ma infine, quando mi ero dato per vinto ed ero sul punto di decidermi a cercarlo in altre direzioni, Gollum fu trovato. Il mio amico, scampato a grandi pericoli, tornò trascinandosi quell’essere miserevole.
«Gollum si rifiutò di dire ciò che aveva fatto. Piangeva ininterrottamente accusandoci di essere crudeli, mentre molti singhiozzi e molti gollum gli stringevano la gola. E quando lo incalzavamo di domande, si lamentava, comportandosi servilmente sfregandosi le lunghe mani, leccandosi le dita come se gli dolessero, o se si rammentasse di qualche atroce tortura. Ma temo che non vi siano dubbi possibili: era avanzato, viscido e lento, passo per passo, un miglio dopo l’altro, fino a sud, giungendo finalmente alla Terra di Mordor».
266
* * *
Nella stanza cadde un silenzio pesante e penoso. Frodo sentiva i battiti del proprio cuore. Anche fuori tutto pareva immobile. Adesso persino le forbici di Sam tacevano.
«Sì, a Mordor», disse Gandalf. «Ahimè, Mordor attira tutto ciò che di cattivo c’è al mondo, e l’Oscuro Potere tendeva con tutta la sua diabolica forza a riunire lì tutti i malvagi. L’Anello del Nemico aveva lasciato un segno profonde su Gollum, il quale non poté resistere al richiamo. Le genti di tutte le terre sussurravano di quella nuova Ombra nel Sud, che odiava l’Occidente. Ecco i suoi “nuovi, cari amici”, essi sì che l’avrebbero aiutato a vendicarsi!
«Povero diavolo! Avrebbe appreso molto in quel paese, troppo per non esserne sconvolto. E poi un bel giorno, mentre stava curiosando in agguato, fu preso prigioniero e sottoposto ad un interrogatorio. E così l’intera faccenda venne alla luce. Quando i
267
miei amici lo trovarono aveva trascorso laggiù parecchio tempo, e stava per lasciare quella contrada con qualche intento perfido e malvagio. Ma ciò conta ben poco ormai. Il danno maggiore era stato fatto.
«Sì, ahimè! Per suo tramite il Nemico ha saputo che l’Unico Anello è stato ritrovato. Egli sa dove cadde Isildur. Sa anche esattamente dove Gollum trovò il suo “tesoro”. Sa che è uno dei Grandi Anelli, poiché dà la longevità. Sa che non è uno dei Tre, dal momento che non sono mai stati smarriti, e che non sopportano la malvagità. Sa che questo non è uno dei Sette o uno dei Nove, giacché quelli sono tutti sotto il suo controllo. Sa che questo è l’Unico, e credo che finalmente abbia anche sentito parlare degli Hobbit e della Contea.
«La Contea: forse la sta cercando ora, se non ha già scoperto dove si trova. Mio caro Frodo, temo proprio che egli possa pensare che il nome Baggins, a lungo inosservato, sia diventato di colpo
268
importantissimo».
«Ma è una cosa atroce!», gridò Frodo. «Molto, ma molto peggio delle peggiori conclusioni che avevo tratto dalle tue allusioni e dai tuoi ammonimenti. O Gandalf, il più caro e sincero tra i miei amici, che devo fare? Che peccato che Bilbo non abbia trafitto con la sua spada quella vile e ignobile creatura quando ne ebbe l’occasione».
«Peccato? Ma fu la Pietà a fermargli la mano. Pietà e Misericordia: egli non volle colpire senza necessità. E fu ben ricompensato di questo suo gesto, Frodo. Stai pur certo che se è stato grandemente risparmiato dal male, riuscendo infine a scappare ed a trarsi in salvo, è proprio perché all’inizio del suo possesso dell’Anello vi era stato un atto di Pietà».
«Mi dispiace», disse Frodo; «ma sono terrorizzato e non ho alcuna pietà per Gollum».
«Non l’hai visto», interloquì Gandalf.
«No, e non ne ho alcuna intenzione», disse
269
Frodo. «Non riesco a capirti; vuoi dire che tu e gli Elfi l’avete lasciato continuare a vivere impunito, dopo tutti i suoi atroci crimini? Al punto in cui è arrivato è certo malvagio e maligno come un Orco, e bisogna considerarlo un nemico. Merita la morte».
«Se la merita! E come! Molti tra i vivi meritano la morte. E parecchi che sono morti avrebbero meritato la vita. Sei forse tu in grado di dargliela? E allora non essere troppo generoso nel distribuire la morte nei tuoi giudizi: sappi che nemmeno i più saggi possono vedere tutte le conseguenze. Ho poca speranza che Gollum riesca ad essere curato ed a guarire prima di morire. Ma c’è una possibilità. Egli è legato al destino dell’Anello. Il cuore mi dice che prima della fine di questa storia l’aspetta un’ultima parte da recitare, malvagia o benigna che sia; e quando l’ora giungerà, la pietà di Bilbo potrebbe cambiare il corso di molti destini, e soprattutto del tuo. Comunque, noi non
270
l’abbiamo ucciso: è molto vecchio e misero. Gli Elfi Silvani lo tengono in prigione, ma lo trattano con tutta la dolcezza del loro cuore saggio e buono».
«Ma anche se Bilbo ha fatto bene a non uccidere Gollum, è stato un grande errore tenersi l’Anello; se almeno l’avesse lasciato lì!», disse Frodo. «Non so che cosa darei per tornare indietro, far sì che non l’avesse mai trovato, e che non fosse poi venuto in mio possesso! Perché mi hai permesso di tenerlo? Perché non mi hai costretto a gettarlo via o a distruggerlo?».
«Permetterti? Costringerti?», disse lo Stregone. «Ma non hai ascoltato le mie parole? Non pensi a ciò che stai dicendo. Quanto poi a gettarlo via, sarebbe stato un evidente errore. Questi sono Anelli che si fanno ritrovare. In cattive mani avrebbe potuto causare grandi danni. Peggio di tutto, sarebbe potuto cadere nelle mani del Nemico. Anzi, sono sicuro che sarebbe successo proprio così; questo infatti è l’Unico, e tutta la
271
potenza del Nemico è concentrata su di esso, per riuscire a trovarlo oppure a trarlo a sé.
«Devo riconoscere, caro Frodo, che la tua era una posizione pericolosa; e ciò mi ha tenuto inquieto e preoccupato per lunghi anni. Ma la posta in gioco era tale che dovevamo correre qualche rischio, benché anche durante quei nove anni che passai lontano dalla Contea, tu e la tua terra siate stati ininterrottamente custoditi e protetti da uno sguardo vigile. Pensavo che, se tu non l’adoperavi, l’Anello non poteva avere su di te un effetto duraturo o permanente; certo nessun effetto profondamente maligno e nemmeno, in ogni caso, irrimediabile. Tra l’altro, devi tener presente che nove anni fa, quando ti vidi per l’ultima volta, non ero propriamente sicuro delle mie ipotesi».
«Ma perché non distruggerlo? Dici che lo si sarebbe dovuto fare già da molto tempo: perché non farlo ora?», gridò Frodo. «Se mi avessi avvertito o magari mandato un messaggio, me ne sarei certo
272
disfatto».
«Veramente? E in che modo? Ci hai mai provato?».
«No, ma suppongo si possa martellare o fondere».
«Benissimo, allora provaci!», disse Gandalf. «Provaci subito!».
* * *
Frodo tolse nuovamente di tasca l’Anello e lo guardò. Adesso era liscio ed uniforme, senza alcun segno o indizio apparente. L’oro sembrava molto bello e puro, e Frodo ammirò la ricchezza e lo splendore del colore, la perfezione della forma. Era un oggetto straordinario e di altissimo pregio. Prima di averlo in mano, la sua intenzione era di scaraventarlo lontano, nella parte più infocata del camino. Ma ora si accorgeva che non era cosa facile, che avrebbe avuto bisogno di un grandissimo sforzo di volontà. Soppesò l’Anello, esitante e imponendosi di pensare a tutto ciò che
273
Gandalf gli aveva detto; poi riunì tutte le sue forze per lanciarlo lontano nel fuoco, ma scoprì di esserselo rimesso in tasca.
Gandalf rise sardonicamente. «Lo vedi? Si sta impadronendo di te, e anche tu, Frodo, già non riesci a sbarazzartene, e non hai più la volontà di distruggerlo. Ed io non ti potrei “costringere, se non con la forza, cosa che sconvolgerebbe la tua mente. Ma quanto a rompere l’Anello, la forza è del tutto vana. Anche colpendolo con una mazza da fabbro, non lo scalfiresti nemmeno. Le tue mani e le mie mai lo potranno disgregare.
«Questo piccolo fuoco non fonderebbe certo nemmeno l’oro comune. L’Anello, nel bel mezzo di esso, non è stato minimamente danneggiato e non si è nemmeno riscaldato. Ma nessun fabbro e nessuna fucina in tutta la Contea sarebbero in grado di alterarlo. Nemmeno le fornaci e le incudini dei Nani vi riuscirebbero. E’ stato detto che il fuoco di drago può fondere e consumare gli Anelli del
274
Potere, ma oggidì sulla terra non vi è un solo drago, il cui antico fuoco sia ancora vivo ed intenso a tal punto da riuscirvi; e comunque non è mai esistito un drago, nemmeno Ancalagon il Nero, che potesse danneggiare l’Unico Anello, l’Anello Dominante, poiché era stato forgiato da Sauron in persona.
«C’è una sola strada: trovare la Voragine del Fato, negli abissi dell’Orodruin, la Montagna di Fuoco, e lanciarvi l’Anello, se desideri effettivamente distruggerlo ed impedire per sempre al Nemico di impadronirsene».
«Certo che desidero distruggerlo, e con tutte le mie forze!», gridò Frodo. «O che perlomeno venga distrutto. Non sono affatto amante delle imprese perigliose. Cosa darei per non aver mai visto quest’Anello! Perché è toccato a me? Come mai sono stato scelto io?».
«Queste sono domande senza risposta», disse Gandalf. «Puoi credere che ciò non è dovuto ad
275
alcun merito particolare o personale: non certo per via della forza o della sapienza, in ogni caso. Ma sei stato scelto tu, ed hai dunque il dovere di adoperare tutta la forza, l’intelligenza ed il coraggio di cui puoi disporre».
«Ma posseggo talmente poco di tutto ciò! Tu sei saggio e potente, prendilo tu l’Anello!».
«No!», gridò Gandalf, saltando in piedi. «Con quel potere, il mio diventerebbe troppo grande e troppo terribile. E su di me l’Anello acquisterebbe un potere ancor più spaventoso e diabolico». I suoi occhi lanciarono fiamme ed il suo viso fu illuminato da un fuoco interno. «Non mi tentare! Non desidero eguagliare l’Oscuro Signore. Se il mio cuore lo desidera, è solo per pietà, pietà per i deboli, e bisogno di forza per compiere il bene. Ma non mi tentare Non oso prenderlo, nemmeno per custodirlo senza adoperarlo. Il desiderio sarebbe troppo irresistibile per le mie forze. Ne avrei tanto bisogno: grandi pericoli mi attendono».
276
Andò alla finestra e spalancò tende ed imposte. La luce del sole inondò nuovamente la stanza. Sam passò per il sentiero nel giardino fischiettando. «Ed ora», disse lo stregone, voltandosi verso Frodo, «sta a te decidere; ma ti starò sempre accanto per aiutarti». Gli posò la mano sulla spalla. «Ti aiuterò a sostenere questo peso, fin quando toccherà a te sopportarlo. Ma dobbiamo fare qualcosa, e subito: il Nemico sta per agire».
* * *
Seguì un lungo silenzio. Gandalf tornò a sedersi e tirò qualche boccata dalla pipa, come smarrito nei pensieri. Gli occhi parevano chiusi, ma da sotto le palpebre osservava intensamente Frodo. Questi fissava rapito la brace incandescente nel camino, finché il suo campo visivo ne fu invaso, e sembrava che guardasse nel profondo abisso di pozzi infocati. Pensava alla leggendaria Voragine del Fato ed al terrore della Montagna di Fuoco.
«Ebbene», disse infine Gandalf. «A che stai
277
pensando? Hai deciso il da farsi?».
«No!», rispose Frodo, ritornando improvvisamente dal buio alla realtà, e constatando con enorme sorpresa che non era buio, e che dalla finestra poteva vedere il giardino assolato. «Anzi, forse sì. Se ho ben capito ciò che mi hai detto, suppongo che io debba tenere l’Anello e custodirlo, almeno per il momento, noncurante di ciò che mi potrebbe capitare».
«Qualsiasi diabolica e funesta cosa dovesse capitarti, giungerebbe molto molto lentamente, se riesci a tenerlo unicamente per quello scopo», disse Gandalf.
«Lo spero», disse Frodo; «ma spero che tu possa trovare presto un miglior guardiano. Tuttavia mi sembra di costituire un pericolo, un grande pericolo per tutti coloro che vivono intorno a me. Non posso conservare l’Anello e rimanere qui; dovrei lasciare Casa Baggins, lasciare la Contea, abbandonare tutto e partire», sospirò. «Vorrei tanto
278
salvare la Contea, se potessi farlo, benché sia stato spesso indotto a pensare che gli abitanti sono di una stupidità e di una noia incommensurabili, e che, data la situazione, un terremoto o una invasione di draghi sarebbero la cosa migliore. Ma ora non la penso più così. Sento che fin quando saprò che la mia Contea è sempre qui, comoda e sicura, girovagare ed errare sarà per me più facile, conscio che in una parte del mondo c’è un appoggio stabile e saldo che mi attende, anche se non vi dovessi più metter piede.
«Naturalmente, qualche volta ho già meditato di partirmene, ma come per una specie di vacanza, una serie di avventure simili a quelle di Bilbo o ancora più belle, con una conclusione pacifica e rassicurante. Ma ora si tratterebbe di esilio, di una fuga dal pericolo nel pericolo, trascinandolo appresso a me. E suppongo che dovrò partire solo, per compiere quest’impresa e salvare la Contea. Ma, come mi sento piccolo, sradicato e… disperato.
279
Il Nemico è talmente forte e terribile!».
Non confessò a Gandalf il violento desiderio che si era impadronito di lui mentre parlava: il desiderio di seguire Bilbo e la speranza di riuscire forse persino a rintracciarlo. Diventò così forte da vincere la paura: sarebbe corso fuori di lì con piacere, per poi percorrere rapido e veloce la strada, senza cappello, come aveva fatto Bilbo una mattina simile di tanti anni addietro.
«Mio caro Frodo!», esclamò Gandalf «Gli Hobbit sono veramente esseri stupefacenti, come ho sempre sostenuto. Puoi imparare tutto sui loro usi e costumi in un mese, e tuttavia dopo cento anni riescono a meravigliarti ed a stupirti. Non osavo aspettarmi una risposta simile, nemmeno da te. Ma Bilbo non sbagliò nella scelta del suo successore, pur non avendo la più vaga idea dell’importantissima parte che costui era destinato a sostenere… Purtroppo credo che tu abbia ragione. L’Anello non potrà rimanere nascosto
280
nella Contea ancora a lungo; per il tuo bene e per quello del tuo popolo, dovrai partire lasciando la tua casa, ed il cognome Baggins sarebbe tutt’altro che prudente portarlo fuori della Contea, o nelle Terre Selvagge. Ti darò ora un nome adatto al tuo viaggio. Dal momento della tua partenza ti chiamerai signor Sottocolle.
«Ma non credo sia indispensabile che tu vada solo; perlomeno se conosci qualcuno di cui ti puoi fidare, che sarebbe pronto a combattere al tuo fianco e che tu saresti disposto a trascinare in mezzo a pericoli ignoti. Ma se cerchi un compagno, sii estremamente cauto nella scelta! E stai attento a ciò che dici, anche agli amici più intimi. Il Nemico ha molte spie e molti modi di sentire».
S’interruppe d’un tratto come per ascoltare. Frodo notò come tutto fosse calmo, in casa e fuori. Gandalf si avvicinò quatto quatto ad un lato della finestra; quindi con un balzo saltò sul davanzale, allungando un braccio all’esterno e verso il basso.
281
Si sentì uno squittio soffocato, seguito dal comparire della testa ricciuta di Sam Gamgee tirata per un orecchio.
«Bene, bene, bene! Cosa mi tocca vedere!», esclamò Gandalf. «Sam Gamgee, no? Che diamine stavi facendo?».
«Il cielo benedica vossignoria, signor Gandalf!», disse Sam. «Assolutamente niente! Insomma stavo soltanto potando l’aiuola sotto la finestra, non so se mi spiego». Raccolse le sue forbici e le mostrò come prova della sua buona fede.
«Non ti sei spiegato affatto», ribatté Gandalf. «E’ già da un bel po’ di tempo che non ti sento più trafficare con le forbici. Da quando stai origliando?».
«Origliare? Signore, chiedo scusa, ma non capisco. Non vi sono origlieri in giardino, e non ve ne sono mai stati», rispose Sam.
«Non fare lo scemo! Cos’hai sentito e perché ascoltavi?». Gli occhi di Gandalf lampeggiavano e le
282
sue sopracciglia sporgevano irte come setole.
«Padron Frodo, signore!», gridò Sam tremante. «Ditegli di non farmi del male! Di non trasformarmi in qualche strana bestia! Il mio vecchio padre morirebbe di crepacuore! Non avevo cattive intenzioni, signore, ve lo giuro!».
«Non ti farà niente», disse Frodo trattenendo con difficoltà una risata, pur essendo anch’egli stupito e alquanto perplesso. «Sa meglio di me che non hai cattive intenzioni. Ma ora rispondi immediatamente alle domande senza farti pregare!».
«Ebbene, signore», disse Sam balbettando leggermente, «ho sentito un sacco di cose su di un nemico e su degli anelli che non ho ben capito; e parlavano anche del signor Bilbo, di draghi e di montagne di fuoco, e di… di Elfi, signore. Ascoltavo perché non potevo farne a meno, non so se mi spiego. Il cielo mi perdoni, ma mi piace tanto questo genere di storie, e ci credo, anche se Ted mi
283
prende in giro. Oh gli Elfi! Signore, cosa darei per vedere gli Elfi! Non potete portarmi con voi, signore, quando andate a trovare gli Elfi?».
Gandalf scoppiò a ridere. «Vieni dentro!», gridò, e con ambedue le braccia sollevò il povero Sam stupefatto, con tanto di forbici, potature e tutto il resto, e dopo averlo fatto passare dalla finestra lo depose in piedi davanti a sé. «Portarti a vedere gli Elfi, eh!», disse, osservando Sam da vicino, con un abbozzo di sorriso sulle labbra. «Così sai anche che il signor Frodo sta per partire?».
«Sì, signore. Ed è per questo che ho singhiozzato e voi mi avete sentito. Ho cercato di trattenermi, signore, ma non ce l’ho proprio fatta!».
«Non ho altra scelta, Sam», disse Frodo triste ed accorato. Si era improvvisamente reso conto che abbandonare la Contea significava una separazione molto più dolorosa di un semplice addio alle sue piccole domestiche comodità di Casa Baggins. «Devo assolutamente partire. Ma se mi sei
284
veramente affezionato», e dicendo ciò guardò fisso Sam, «se mi vuoi veramente bene, sarai muto come una tomba. Altrimenti sai che ti succede? Se ti lasci scappare una sola parola di quel che hai sentito, mi auguro che Gandalf ti tramuti in un rospo macchiato e riempia il giardino di orribili serpi».
Sam cadde in ginocchio tremante. «Alzati, Sam», disse Gandalf. «Ho in mente una soluzione migliore. Qualcosa che ti terrà la bocca chiusa e t’insegnerà ad ascoltare i discorsi degli altri. Partirai col signor Frodo!».
«Io, signore!», gridò Sam, balzando in piedi come un cane invitato a fare una passeggiata. «Io vedere gli Elfi e tutto il resto! Meraviglioso!», esclamò entusiasta e scoppiò in lacrime.
285
CAPITOLO III IN TRE SI E’ IN COMPAGNIA
«Dovrai andartene silenziosamente, e dovrai andartene presto», disse Gandalf. Erano passate due o tre settimane e Frodo non accennava ad incominciare i preparativi di partenza.
«Lo so, ma è un po’ difficile fare tutt’e due le cose», obiettò. «Se sparisco come Bilbo, lo saprà tutta la Contea in quattro e quattr’otto».
«Certo che non devi sparire!», disse Gandalf. «Sarebbe una pessima trovata. Ho detto presto e non immediatamente. Se trovi un modo per svignartela di qui senza che tutti lo sappiano, vale la pena perdere un po’ di tempo. Ma non devi aspettare troppo a lungo».
«Che te ne pare dell’autunno, all’incirca nel periodo del nostro compleanno?», chiese Frodo.
286
«Dovrei farcela ad organizzare tutto per allora».
A dire il vero, Frodo era estremamente riluttante a partire, ora che ne era giunto il momento. Casa Baggins pareva più incantevole e comoda che mai, e voleva godersi il più possibile la sua ultima estate nella Contea, assaporandone tutte le delizie. Una volta giunto l’autunno, sapeva che almeno una parte della sua anima sarebbe stata ben disposta al viaggio, come sempre in quella stagione. Segretamente aveva già deciso di partire il giorno del suo cinquantesimo compleanno, il centoventottesimo di Bilbo. Sembrava in qualche modo il giorno adatto per partire sulle sue tracce. Seguire Bilbo era la cosa che occupava maggiormente i suoi pensieri, e l’unica cosa che rendesse sopportabile l’idea della partenza. Pensava il meno possibile all’Anello, e in quali avventure esso l’avrebbe potuto condurre. Ma non comunicò a Gandalf tutti i suoi pensieri. Era sempre difficile capire ciò che lo stregone
287
indovinava.
Gandalf guardò Frodo sorridendo. «Benissimo», disse, «credo che possa andare: ma non rinviare di un solo giorno. Sto diventando molto ansioso ed inquieto. Nel frattempo, sii cauto, e non lasciarti sfuggire neanche una parola su dove andrai. E bada bene che Sam Gamgee non parli. Se fa qualcosa del genere, lo trasformo veramente in un rospo».
«Quanto a dove andare», disse Frodo, «sarebbe un po’ difficile tradirmi, poiché non ne ho la più pallida idea io stesso».
«Non essere assurdo!», disse Gandalf. «Non ti sto mica raccomandando di non lasciare il tuo indirizzo all’ufficio postale! Ma tu stai per abbandonare la Contea, e questo non si deve sapere fin quando non sarai già molto lontano. E devi andare, o perlomeno incamminarti, in una direzione precisa, Nord, Sud, Est oppure Ovest, che nessuno però deve conoscere».
288
«Sono stato così sopraffatto dal pensiero di lasciare Casa Baggins, e di dire addio a tutte le cose alle quali tengo, che non ho mai pensato alla direzione», disse Frodo. «In fin dei conti dove devo dirigermi? Come mi orienterò? Qual è lo scopo della mia ricerca? Bilbo era partito alla caccia di un tesoro, e ne era ritornato; io invece vado a perdere un tesoro, e senza ritorno possibile, a quanto capisco».
«Ma non puoi capire molto», disse Gandalf, «e nemmeno io. Forse il tuo compito sarà di trovare la Voragine del Fato, o forse toccherà ad altri avventurarsi in quei paraggi, non lo so. In ogni caso, non sei ancora pronto per quel lungo cammino».
«Direi proprio di no!», esclamò Frodo. «Ma nel frattempo che direzione devo prendere?».
«Verso il pericolo, ma non con troppa premura, o avventatamente», rispose lo stregone. «Se vuoi il mio parere, ti consiglierei di andare verso Gran
289
Burrone. Non dovrebbe essere un viaggio troppo pericoloso, benché la Via sia meno facile da percorrere oggi che non in passato, e peggiori notevolmente coll’incalzare delle stagioni».
«Gran Burrone!», disse Frodo. «Molto bene; andrò a est, direzione Gran Burrone. Porterò Sam a vedere gli Elfi; ne sarà entusiasta». Parlava senza dar peso alle parole; ma il suo cuore fu improvvisamente mosso dal desiderio di vedere la casa di Elrond Mezzoelfo, e di respirare l’aria di quella profonda valle dove ancora vivevano in pace molti Luminosi.
* * *
Una sera d’estate, una notizia stupefacente giunse all’Edera ed al Drago Verde. I giganti e le altre meraviglie alle frontiere passarono in secondo piano, cedendo il posto a un fatto estremamente importante: il signor Frodo vendeva Casa Baggins, anzi l’aveva già venduta… ai Sackville-Baggins.
«Ed ha guadagnato anche una bella sommetta!»,
290
dicevano gli uni. «Sotto costo!», dicevano gli altri; «tanto più che l’acquirente è la signora Lobelia». (Otto era morto qualche anno prima, alla matura ma insoddisfatta età di centodue anni).
Ma il motivo per il quale il signor Frodo vendeva la sua splendida caverna fu ancora più discusso del prezzo. Alcuni sostenevano la tesi (appoggiati dagli accenni e dalle allusioni del signor Baggins in persona) che la fortuna di Frodo stava per esaurirsi. Avrebbe lasciato Hobbiville e sarebbe andato a vivere modestamente di rendita tra i suoi parenti Brandibuck, nella Terra di Buck. «Il più lontano possibile dai Sackville-Baggins», altri aggiungevano. Ma l’idea che si erano fatta della ricchezza incommensurabile dei Baggins di Casa Baggins era talmente radicata nella mente di tutti, che la maggior parte la trovò una soluzione del tutto inconcepibile, molto più incredibile di qualsiasi altra spiegazione dettata dal cervello o dalla immaginazione: i più pensavano ad un
291
oscuro complotto di Gandalf non ancora venuto alla luce. Infatti, benché cercasse di passare inosservato, e non uscire che di notte, era opinione che egli «si nascondeva su a Casa Baggins». Come potesse un trasloco far parte di un suo nuovo programma di stregonerie, nessuno lo sapeva, ma un fatto era bell’e sicuro: Frodo Baggins tornava nella Terra di Buck.
«Sì partirò in autunno», diceva a tutti. «Merry Brandibuck mi sta cercando una piccola caverna accogliente tutta per me, o forse anche una casetta».
Di fatto però aveva già scelto e comprato con l’aiuto di Merry una piccola casa a Crifosso, nella campagna oltre Buckburgo. A tutti, meno Sam, diceva che aveva intenzione di stabilirvisi definitivamente. La decisione di dirigersi verso est gliene aveva suggerito l’idea, poiché la Terra di Buck costituiva il confine orientale della Contea; ed avendo egli trascorso l’infanzia in quella regione, il
292
fatto di volervi ritornare era un pretesto del tutto plausibile.
* * *
Gandalf rimase nella Contea per più di due mesi. Poi, una delle ultime sere di giugno, poco dopo la messa a punto del piano di Frodo, annunciò all’improvviso che l’indomani mattina sarebbe partito. «Soltanto per poco tempo, spero», disse. «Ma è bene fare una capatina al Sud, oltre i confini, per vedere che succede e raccogliere un po’ di notizie, se possibile. Sono rimasto troppo inattivo».
Parlava disinvolto, ma a Frodo parve alquanto preoccupato. «E’ accaduto qualcosa?», domandò.
«No, non proprio, ma ho avuto sentore di una cosa che m’impensierisce e che voglio vedere da vicino. Se poi mi sembrasse necessaria una tua partenza immediata, tornerò subito o ti manderò almeno un messaggio. Nel frattempo attieniti al tuo piano; ma sii più cauto che mai, e soprattutto
293
custodisci bene l’Anello. Lascia che te lo ripeta ancora: non adoperarlo!».
Partì all’alba. «Potrei tornare da un momento all’altro», disse. «Al più tardi sarò qui per la festa d’addio. Penso che dopo tutto potresti aver bisogno della mia compagnia lungo la Via».
Sulle prime Frodo fu piuttosto infastidito, e non cessava dal chiedersi cosa fosse giunto all’orecchio di Gandalf, ma poi la sua inquietudine si calmò; e con il bel tempo dimenticò i suoi guai. Raramente si era avuta nella Contea un’estate così splendida e luminosa, ed un autunno tanto ricco e generoso: gli alberi erano sovraccarichi di mele, il grano era alto e fitto, ed il miele gocciolava dagli alveari.
L’autunno era prossimo quando Frodo cominciò nuovamente a preoccuparsi per Gandalf: settembre stava per finire, e non arrivavano notizie. Il Compleanno ed il trasloco si avvicinavano rapidamente, eppure Gandalf non si faceva vivo e non mandava alcun messaggio. A Casa Baggins
294
fervevano i preparativi. Un paio di amici di Frodo andarono a stare con lui per aiutarlo ad imballare la roba: Fredegario Bolgeri e Folco Boffin, e naturalmente i suoi amici per la pelle Pipino Tuc e Merry Brandibuck. Lavorando assieme con entusiasmo, misero sottosopra tutta la casa.
Il 20 settembre due carri partirono alla volta di Crifosso, carichi di roba: trasportavano nella nuova dimora tutto il mobilio e gli altri articoli che Frodo non aveva venduto. Il giorno seguente Frodo si fece più ansioso nell’attesa di Gandalf. Giovedì mattina, giorno del compleanno, l’alba si levò chiara e luminosa come tanti anni addietro in occasione della gran festa di Bilbo. E Gandalf non arrivava. Di sera Frodo diede la festa d’addio: erano in pochi, soltanto lui e i quattro amici che tanto l’avevano aiutato. Era turbato, e non aveva voglia di vedere gente. Il pensiero che fra breve avrebbe dovuto separarsi dai suoi giovani amici gli pesava sul cuore, si domandava come fare per annunciare
295
la triste novella.
I quattro più giovani Hobbit erano, comunque, di ottimo umore, e presto la festa diventò allegra ed animata malgrado l’assenza di Gandalf. La stanza da pranzo era spoglia, oltre al tavolo e le sedie, ma il cibo eccellente ed il vino molto buono: il vino di Frodo non era stato compreso tra i beni venduti ai Sackville-Baggins. «I Sackville-Baggins possono fare quel che vogliono di tutta l’altra roba, appena ci metteranno le grinfie, ma in tutti i casi per questo ho trovato un’ottima sistemazione!», disse Frodo, bevendo d’un fiato l’ultimo sorso di Vecchi Vigneti.
Dopo aver cantato e parlato delle molte cose che avevano fatto assieme, brindarono al compleanno di Bilbo, alla sua salute e a quella di Frodo, come si era sempre fatto. Uscirono quindi a prendere una boccata d’aria, a dare un’occhiata alle stelle, e poi andarono a coricarsi. La festa di Frodo era finita, e Gandalf non era arrivato.
296
* * *
L’indomani mattina furono molto occupati a caricare nel terzo carro il resto del bagaglio. Quando ebbero finito, Merry montò a cassetta con Grassotto (ossia Fredegario Bolgeri) e partì, dicendo: «Qualcuno deve arrivare prima di te per riscaldarti la casa. Ci vediamo presto, dopodomani, se non vi addormentate per strada!».
Folco tornò a casa dopo colazione, ma Pipino rimase con Frodo che, ansioso ed irrequieto, aguzzava invano le orecchie nella speranza che qualche suono gli annunciasse l’arrivo di Gandalf. Aveva deciso di aspettare fino al calar della notte. Dopo di che, se Gandalf avesse avuto bisogno urgente di lui, si sarebbe potuto recare a Crifosso, arrivando fors’anche prima: infatti Frodo aveva deciso di andare a piedi. Per fare un viaggio piacevole e per poter dare allo stesso tempo un’ultima occhiata alla sua Contea, il piano di Frodo era di camminare con la massima calma da
297
Hobbiville al Traghetto di Buckburgo.
«Così riprenderò l’allenamento», disse, guardandosi in uno specchio polveroso dell’atrio mezzo vuoto. Da molto non faceva più le solite passeggiate, e trovò l’immagine riflessa piuttosto floscia.
Dopo colazione spuntarono i Sackville-Baggins, Lobelia e suo figlio Lotho dai capelli color stoppa, il che infastidì terribilmente Frodo. «Finalmente è nostra!», disse Lobelia mettendo piede in casa. Non era educato, e nemmeno del tutto vero, poiché l’atto di vendita di Casa Baggins avrebbe avuto effetto soltanto dopo la mezzanotte. Ma Lobelia aveva un’attenuante: aveva dovuto aspettare settantasette anni più di quanto non pensasse, prima di poter essere lei la padrona; ed ora aveva cento anni! In ogni modo era venuta a controllare che tutto ciò che aveva comprato vi fosse ancora e vi rimanesse; inoltre voleva le chiavi. Ci volle un bel po’ di tempo per soddisfarla, poiché aveva
298
portato con sé un inventario completo che verificò fino all’ultimo articolo. Finalmente se ne andò col suo adorato Lotho, con la chiave di riserva, e con la promessa che l’altra chiave sarebbe stata affidata ai Gamgee di via Saccoforino, cosa che palesemente non le garbava: riteneva i Gamgee capaci di saccheggiare la caverna durante la notte. Frodo non le offrì nemmeno un sorso di tè.
Egli bevve il suo in cucina, in compagnia di Pipino e di Sam Gamgee. Era stato annunciato ufficialmente che Sam si sarebbe recato anch’egli nella Terra di Buck, «per sbrigare le faccende del signor Frodo, ed occuparsi del piccolo giardino»; decisione approvata dal Gaffiere, ma che non riuscì a consolarlo della prospettiva di avere Lobelia come vicina di casa.
«Il nostro ultimo pasto a Casa Baggins», disse Frodo alzandosi da tavola. Lasciarono a Lobelia tutti i piatti da lavare. Pipino e Sam legarono con una cinghia i tre fagotti e li ammonticchiarono nel
299
portico. Pipino andò poi a fare un ultimo giro in giardino e Sam sparì.
* * *
Il sole tramontò. Casa Baggins pareva triste, tenebrosa e devastata. Frodo girovagò per le stanze familiari e vide la luce del tramonto scolorire sui muri, e le ombre strisciare fuori dagli angoli. Lentamente il buio inondò la casa. Egli uscì, scese per il sentiero fino al cancello, e fece pochi passi sulla Strada della Collina. Si aspettava quasi di vedere Gandalf salire verso di lui nel crepuscolo.
Il cielo era sgombro e le stelle cominciavano a scintillare. «Sarà una bella notte», disse ad alta voce. «E’ un buon principio. Ho voglia di camminare, non ce la faccio più ad aspettare senza far niente. Io parto, e Gandalf mi seguirà». Si stava voltando per tornare sui propri passi, quando sentì delle voci venire da dietro la svolta di via Saccoforino. Si fermò. Una delle voci era senz’alcun dubbio quella del vecchio Gaffiere. L’altra non la
300
conosceva, e suonava sgradevole. Non riusciva a capire ciò che diceva, ma sentiva le risposte del Gaffiere alquanto stridule. Il vecchio gli sembrò seccato.
«No, il signor Baggins è partito, è andato via stamani, ed il mio Sam è andato via con lui. E comunque anche tutta la sua roba è partita. Sì, venduta e spedita via, vi dico. Perché? Non sono affari miei, e nemmeno vostri. Dove si è trasferito? Non è un segreto: a Buckburgo, o qualcosa del genere, laggiù da quelle parti. Sì, c’è un bel po’ di strada; io personalmente non ci sono mai stato: c’è della gente strana, lì nella Terra di Buck. No, non posso trasmettere nessun messaggio. Buona notte!».
I passi si allontanarono giù per la collina. Frodo si chiese come mai gli fosse di gran sollievo il fatto che non la risalissero. «Suppongo che sarà stufo di tutte queste domande e di questa curiosità sul mio conto», pensò. «Che ficcanasi sono!». Ebbe una
301
mezza idea di andare a chiedere al Gaffiere chi gli aveva fatto tante domande, ma poi ci ripensò e tornò in fretta a Casa Baggins.
Pipino era seduto sul suo fagotto nel portico, Sam non c’era. Frodo fece qualche passo nell’atrio buio: «Sam’», chiamò. «Sam, è ora!».
«Arrivo, signore!», fu la risposta che giunse da molto lontano, seguita dopo qualche attimo da Sam, che si asciugava la bocca. Si stava congedando dal barile di birra in cantina.
«Hai fatto una buona provvista?», chiese Frodo.
«Sissignore, mi terrà su per un bel po’, signore».
Frodo chiuse a chiave la porta rotonda e diede la chiave a Sam. «Corri a portarla a casa tua, Sam», disse, «poi taglia per via Saccoforino, e raggiungici al più presto davanti al cancello del sentiero al di là dei prati. Non attraverseremo il villaggio questa sera. Ci sono troppe orecchie tese e troppi ficcanasi». Sam corse via a tutta velocità.
«Eccoci finalmente in marcia!», disse Frodo. Si
302
caricarono i fagotti sulle spalle, raccolsero ognuno il proprio bastone, e girarono l’angolo occidentale di Casa Baggins. «Addio!», disse Frodo, guardando le buie finestre inanimate. Fece con la mano un cenno di saluto, quindi voltandosi si affrettò a raggiungere Peregrino (seguendo ignaro le tracce di Bilbo), giù per il sentiero del giardino. Saltarono la siepe in un posto dov’era più bassa e presero per i campi, attraversando l’oscurità come un fruscio nell’erba.
* * *
In fondo al pendio occidentale della Collina, giunsero al cancello che si apriva su un piccolo sentiero. Si fermarono per aggiustare le cinghie dei loro fagotti. Infine apparve Sam, trotterellando veloce e respirando rumorosamente, col suo pesante fardello ben saldo sulle spalle, e con in testa un grosso e sformato sacco di feltro che chiamava cappello: al chiaro di luna rassomigliava molto a un Nano.
303
«Scommetterei che avete dato a me tutta la roba più pesante», protestò Frodo. «Compiango le lumache e tutti quelli che si trasportano la casa sulle spalle».
«Io posso portarne ancora, signore. Il mio fagotto è molto leggero», mentì coraggiosamente Sam. «No, no, Sam!», disse Pipino. «Gli fa bene. Non ha altro da portare che ciò che ci ha ordinato d’imballare. E’ stato un po’ indolente in questi ultimi tempi, e sentirà meno il peso del fagotto quando avrà smaltito un po’ del suo».
«Sii buono con un povero vecchio Hobbit», disse Frodo ridendo. «Sarò sicuramente più esile di un fuscello quando arriverò alla Terra di Buck. Ma stavo dicendo delle sciocchezze. Ti sospetto di averne preso più di quanto ti toccasse, Sam, e lo verificherò alla prossima sosta». Riprese il suo bastone. «Ebbene, ci piace a tutti camminare nella notte», disse, «perciò facciamo ancora qualche miglio prima di coricarci».
304
Seguirono il sentiero verso ovest per qualche centinaio di passi, quindi l’abbandonarono per voltare a sinistra e prendere silenziosamente la via dei campi. Camminarono in fila indiana lungo le siepi e le bordure di piante cedue, e la notte li inghiottì. Nei loro mantelli scuri erano invisibili, come muniti ognuno di un anello magico. Essendo tutti Hobbit, e poiché si studiavano di essere silenziosi, il rumore che facevano era talmente impercettibile che nemmeno un Hobbit l’avrebbe sentito. Passavano inosservati persino davanti agli animaletti selvaggi nei boschi e alle bestiole nei campi.
Dopo un bel po’ di tempo attraversarono l’Acqua, ad ovest di Hobbiville, su uno stretto ponticello di tavole. In quel punto il corso non era che un nastro nero e contorto, orlato da ontani scuri. Qualche miglio più a sud, attraversarono veloci la grande strada del Ponte sul Brandivino; erano giunti in Tuclandia. Voltarono verso sud-est
305
in direzione del Paese dalle Verdi Colline. Quando ebbero percorso i primi passi di salita, si voltarono per vedere le luci di Hobbiville brillare in lontananza nella dolce valle dell’Acqua. Ma ben presto sparirono tra le falde, delle colline immerse nella notte. Intravidero anche Lungacque, accanto al suo lago grigio. Quando finalmente la luce dell’ultima fattoria sparì nell’oscurità, Frodo, guardando furtivamente fra gli alberi, agitò la mano in segno d’addio.
«Chissà se guarderò mai più giù in quella valle», mormorò pensoso.
Dopo circa tre ore di cammino, si fermarono per riposarsi. La notte era chiara, fresca e stellata, ma spirali di nebbia salivano dai ruscelli e dagli umidi prati, simili a fumo, arrampicandosi lungo le falde dei colli. Le betulle semispoglie si dondolavano sulle loro teste a un debole venticello, stagliandosi come una rete nera contro il cielo sbiadito. Dopo un pranzo molto frugale (per degli Hobbit),
306
proseguirono, giungendo presto a uno stretto cammino che andava su e giù, diventando di un grigio pallido nell’oscurità davanti a loro: era la strada che portava a Boschesi, Scorta ed al Traghetto di Buckburgo. Si arrampicava lontano dalla strada maestra e dalla valle dell’Acqua, attorcigliandosi su per le falde delle Verdi Colline, fino a Terminalbosco, un angolo selvaggio del Decumano Est.
Percorse ancora un paio di miglia, s’inoltrarono in un Viottolo tagliato profondamente nella roccia, a cui sovrastavano grandi alberi che lasciavano stormire le foglie secche nella notte. Era perfettamente buio. Prima cantarono, o fischiettarono assieme una melodia, essendo ormai lontani da orecchie indiscrete; quindi proseguirono in silenzio e Pipino cominciò a rimanere indietro. Infine, allorché si misero a scalare una pendice ripida e scoscesa, si fermò e sbadigliò: «Ho tanto sonno che fra poco crollo in mezzo alla strada.
307
Avete intenzione di dormire in piedi, voi? E’ quasi mezzanotte».
«Credevo che ti piacesse camminare di notte», disse Frodo. «Ma non c’è tutta questa fretta; Merry ci aspetta dopodomani, perciò abbiamo altri due giorni a disposizione. Ci fermeremo al primo posto adatto».
«Il vento soffia da ovest», disse Sam. «Se andiamo dall’altro lato di questo colle, troveremo un posto abbastanza comodo e riparato signore. Se la memoria non mi tradisce, un po’ più avanti dovrebbe esserci un bosco d’abeti non troppo umido». Sam conosceva bene il paese nel giro di trenta miglia da Hobbiville, ma quello era il limite delle sue conoscenze geografiche.
Poco oltre il colmo della collina videro il bosco d’abeti. Abbandonarono il viottolo e si inoltrarono nel buio resinoso degli alberi, raccogliendo pezzi di legno, rami morti e pigne per fare un fuoco. Presto in mezzo a loro, ai piedi di un abete secolare,
308
crepitò un’allegra fiamma; rimasero seduti fin quando le teste incominciarono a dondolare. Poi, ognuno nel proprio cantuccio fra le radici del vecchio albero imponente, si raggomitolarono avvolti in coperte e mantelli, e caddero subito in un sonno profondo. Non fecero turni di guardia: persino Frodo non temeva alcun pericolo, poiché erano ancora nel cuore della Contea. Qualche piccolo essere incuriosito si avvicinò ad osservarli quando si fu spento il fuoco. Una volpe, che attraversava il bosco per affari suoi personali, si arrestò qualche minuto ad annusare.
«Hobbit!», pensò. «Incredibile! Avevo sentito dire che avvenivano strane cose in questo paese, ma trovare addirittura degli Hobbit che dormono all’aria aperta sotto un albero! E sono in tre! C’è sotto qualcosa di molto strano». Aveva perfettamente ragione, ma non riuscì mai a scoprire che cosa.
Venne la mattina, pallida ed appiccicosa. Il
309
primo a svegliarsi fu Frodo; si accorse che una radice gli aveva bucato la schiena e che riusciva a stento a muovere il collo. «Camminare per divertimento! Ma chi me l’ha fatto fare? Perché non sono partito in carro?», pensò, come faceva sempre all’inizio di una spedizione. «E pensare che tutti i miei bei materassi di piume sono stati venduti ai Sackville-Baggins. Queste radici sono molto più adatte per loro!». Si stiracchiò. «Sveglia, Hobbit!», vociò. «E’ una bella giornata».
«Non vedo proprio niente di bello!», disse Pipino tirando fuori un occhio da sotto la coperta. «Sam! Prepara la colazione per le nove e mezzo! E’ pronto il mio bagno caldo?».
Sam sussultò apparentemente alquanto turbato.
«Nossignore, non è pronto, signore!», disse.
Frodo tirò la coperta di dosso a Pipino, voltandolo a pancia all’aria, quindi fece quattro passi fino al margine del bosco. Lontano, ad oriente, il sole rosso si levava dalla nebbia che
310
copriva densa e pesante il paesaggio. Gli alberi autunnali, pennellati d’oro e di carminio, parevano navigare senza radici in un mare d’ombra. In basso, a sinistra, la strada scendeva scoscesa in un burrone e spariva dalla vista.
Quando tornò, vide che Sam e Pipino avevano acceso il fuoco. «Acqua!», gridò Pipino. «Dov’è l’acqua?».
«Non tengo acqua in tasca, di solito», rispose Frodo.
«Credevamo fossi andato a cercarla», disse Pipino dandosi da fare col cibo, le tazze ed i piattini. «Faresti bene ad andarci, ora».
«Puoi venire anche tu, sai?», disse Frodo. «E dato che ci sei, porta tutte le bottiglie». Trovarono un ruscello ai piedi della collina. Riempirono le bottiglie ed un piccolo ramino da campeggio ad una cascatella di qualche decina di pollici, dove l’acqua ghiacciata cadeva da una sporgenza di pietra grigia. Si lavarono il viso e le mani,
311
sbuffando e spruzzando.
Quando ebbero finito di fare colazione, ed i fagotti furono di nuovo ben imballati, erano le dieci passate e la giornata stava diventando calda e luminosa. Discesero il pendio, attraversarono il ruscello in un punto dove si tuffava sotto la strada, risalirono il versante opposto, e poi di nuovo su e giù decine di volte lungo la cresta dei colli; i cappotti, le coperte, l’acqua, il cibo e gli altri attrezzi vari incominciarono a pesare terribilmente.
Il cammino che li attendeva prometteva di essere caldo e faticoso. Comunque, dopo qualche miglio la strada smise di andare su e giù: si arrampicò fino ad una cima alquanto ripida, serpeggiando
In tre si è in compagnia faticosamente, e da lì si preparò a scendere per l’ultima volta. Davanti agli Hobbit si stendevano ora le pianure macchiate qua e là da chiazze di alberi che fondevano in lontananza in una silvestre nebbiolina marrone. Guardarono, oltre Terminalbosco, il Fiume
312
Brandivino. La strada serpeggiava ai loro piedi e pareva uno spago.
«La via prosegue senza fine», disse Pipino; «ma io no, senza riposarmi. E’ giunta da tempo l’ora della colazione». Si sedette sulla banchina pietrosa che costeggiava la strada ed affondò lo sguardo nella foschia oltre la quale, ad est, scorreva il Brandivino e dove si trovava il confine del paese in cui aveva passato tutta la vita. Sam era in piedi accanto a lui, con i suoi grandi occhi tondi dilatati, per meglio vedere queste terre a lui sconosciute ed il nuovo orizzonte. «Gli Elfi vivono in quei boschi?», chiese.
«No, che io sappia», rispose Pipino. Frodo era silenzioso. Anche lui fissava le giravolte della strada, come se le vedesse per la prima volta. Improvvisamente disse ad alta voce, ma come a se stesso:
313
La Via prosegue senza fine
Lungi dall’uscio dal quale parte.
Ora la Via è fuggita avanti,
Devo inseguirla ad ogni costo
Rincorrendola con piedi alati
Sin all’incrocio con una più larga
Dove si uniscono piste e sentieri.
E poi dove andrò? Nessuno lo sa.
«Sembrano versi del vecchio Bilbo», disse Pipino. «Oppure è una tua imitazione? Non molto incoraggiante, comunque».
«Non lo so», rispose Frodo. «Mi sono venuti così alla mente, ad un tratto, come se li stessi creando io: ma è possibile che li abbia sentiti tanto tempo fa. Certo mi ricordano molto il Bilbo degli ultimi anni prima della partenza. Diceva spesso che la Via è unica, ed è come un grande fiume: le sue sorgenti si trovano davanti ad ogni soglia, ed ogni sentiero ne è l’affluente. “E’ pericoloso ed
314
impegnativo uscire di casa, Frodo”, mi ripeteva sempre. “Cammini per la strada e, se non fai attenzione, chissà fin dove sei trascinato. Ti rendi conto che questo è il sentiero che attraversa il Bosco Atro, e che, se non glielo impedisci, ti potrebbe portare fino alla Montagna Solitaria, o ancor più in là, in chissà quali posti terribili? “. Me lo diceva stando in piedi in mezzo al sentiero che parte da Casa Baggins, specialmente al ritorno da qualche passeggiata».
«Ebbene, la strada non mi trascinerà in nessun posto, almeno per un’ora», sentenziò Pipino, liberandosi dal peso del suo fagotto. Gli altri lo imitarono, posando i loro sulla banchina, e sedettero con le gambe allungate in mezzo alla strada. Dopo essersi riposati, fecero un’abbondante colazione, e quindi si riposarono un altro po’.
* * *
Il sole era basso all’orizzonte e i viaggiatori
315
scendendo dalla collina potevano vedere la campagna immersa nella luce del tardo pomeriggio. Non avevano incontrato anima viva cammin facendo. Quella strada non era molto frequentata perché non adatta ai carri e poi perché il traffico con Terminalbosco era piuttosto scarso. Procedevano da un’ora o più, quando Sam sostò bruscamente come per ascoltare. Si trovarono nella piana, e la strada, dopo molti meandri, proseguiva diritta attraverso pascoli erbosi, ove si ergevano sparsi alcuni alberi d’alto fusto indici dei vicini boschi.
«Sento un cavallo o un pony venire dietro di noi per la strada», disse Sam.
Si voltarono, ma una curva nascondeva il resto del sentiero. «Chissà che non sia Gandalf che ci raggiunge», disse Frodo; ma sentiva di non credere alle proprie parole mentre le pronunciava e fu colto dall’improvviso violento desiderio di sottrarsi alla vista del cavaliere.
316
«Forse non è molto importante», disse scusandosi, «ma preferirei non esser visto da nessuno qui per la strada. Non ne posso più della gente che spia, commenta e discute ogni mia azione. E se si tratta di Gandalf», soggiunse dopo un attimo, «gli prepareremo una piccola sorpresa, per fargli pagare il ritardo. Presto, nascondiamoci subito!».
Gli altri due corsero velocemente a sinistra, accovacciandosi in un piccolo fosso non lontano dalla strada. Frodo esitò un istante: la curiosità o qualche altro sentimento lottavano contro il suo desiderio di nascondersi. Il rumore degli zoccoli si avvicinava. Fece appena in tempo a buttarsi per terra in un ciuffo d’erba alta dietro un albero che fiancheggiava la strada. Quindi alzò cautamente la testa e guardò oltre le grosse radici. Un cavallo nero stava comparendo alla svolta; non un piccolo pony hobbit, ma un vero destriero con sopra un uomo imponente, che pareva rannicchiato sulla
317
sella, avvolto in un grande manto nero con cappuccio, dal quale uscivano soltanto gli stivali infilati nelle lucide staffe.
Il volto, in ombra, era invisibile. Quando giunse all’altezza dell’albero e di Frodo, il cavallo si fermò. Il cavaliere rimase immobile con la testa piegata, come in ascolto. Dall’interno del cappuccio proveniva come un sibilo di uomo che annusasse, come per cogliere un odore elusivo; la testa si voltò da una parte e dall’altra della strada.
Un irragionevole terrore di essere scoperto s’impadronì di Frodo, ed egli pensò all’Anello. Osava appena respirare, eppure il desiderio di toglierlo dalla tasca diventò tanto forte che mosse lentamente la mano. Sentiva che sarebbe bastato infilarlo per essere salvo. Il consiglio di Gandalf sembrava assurdo: Bilbo pure aveva adoperato l’Anello. «Sono ancora nella Contea», pensò, e la sua mano palpava la catenella. In quel momento il cavaliere si alzò in groppa e scosse le redini. Il
318
cavallo avanzò, prima lentamente al passo e proseguendo poi con un trotto veloce.
Frodo si mosse carponi fino al margine della strada, osservando il cavaliere rimpicciolirsi sempre più in lontananza. Non ne era sicuro, ma gli parve che all’improvviso, prima di sparire dalla vista, il cavallo avesse voltato a destra della strada, inoltrandosi fra gli alberi.
«Ebbene, tutto ciò è assai strano, ed è molto inquietante», disse Frodo, parlando a se stesso, mentre si dirigeva verso i suoi compagni. Pipino e Sam erano rimasti distesi nel fosso e non avevano visto niente; Frodo descrisse allora il cavaliere ed il suo misterioso comportamento.
«Non so perché, ma ero convinto che fiutasse per cercarmi, e sentivo che non mi dovevo assolutamente far scoprire. Non ho mai visto o provato qualcosa di simile nella Contea fino ad oggi».
«Ma che ha a fare uno della Gente Alta con noi
319
Hobbit?», chiese Pipino. «E che fa in questa parte della terra?».
«Ci sono alcuni Uomini in giro», disse Frodo. «Giù nel Decumano Sud pare che abbiano avuto delle seccature con la Gente Alta. Ma non ho mai sentito parlare di niente che rassomigliasse a questo cavaliere. Chissà da dove viene».
«Chiedo scusa, signore», interloquì Sam improvvisamente. «Io so da dove viene. Questo cavaliere nero viene da Hobbiville, a meno che ce ne siano altri come lui in giro. E so anche dove sta andando».
«Come sarebbe a dire?», chiese aspramente Frodo guardandolo stupefatto. «Perché non hai parlato prima?».
«Mi è venuto in mente solo adesso, signore. E’ successo così: quando sono tornato a casa ieri sera per riportare la chiave, mio padre mi fa: “Ciao, Sam! Credevo fossi partito stamattina col signor Frodo. E’ venuto uno strano individuo a chiedere del
320
signor Baggins di Casa Baggins. E’ appena andato via; l’ho spedito a Buckburgo, ma non mi piaceva affatto quel tipo. Sembrò arrabbiarsi un bel po’ quando gli dissi che il signor Baggins era partito per sempre. Mi sibilava in faccia, mi sibilava. Da farti venire i brividi!”. “Che tipo era?”, chiedo al Gaffiere. “Non lo so”, dice lui. “Ma non era un Hobbit. Alto e tutto nero e si curvava su di me. Mi sa tanto che era uno della Gente Alta venuto dall’estero. Parlava anche strano”. Non potevo più perder tempo lì ad ascoltare, signore, dato che voi aspettavate, e comunque non ci feci molto caso, perché il Gaffiere sta diventando vecchio e mezzo cieco, e fra l’altro doveva fare già buio, quando quel tizio è arrivato su per la Collina, trovando mio padre che prendeva una boccata d’aria per via Saccoforino. Spero che non abbiamo combinato guai, signore, né lui né io, signore».
«Il Gaffiere non ha nessuna colpa, in ogni modo», disse Frodo. «A dir la verità, io l’ho sentito parlare
321
con uno straniero che sembrava investigare sul mio conto, e stavo per andare a chiedergli chi fosse. Peccato non averlo fatto e che tu non me l’abbia detto prima: sarei stato più prudente lungo la strada».
«Comunque, potrebbe anche darsi che questo cavaliere non abbia niente a vedere con lo straniero del Gaffiere», disse Pipino. «Abbiamo lasciato Hobbiville il più segretamente possibile e non vedo come avrebbe potuto seguirci».
«E come spiegate il fatto che annusasse, signore?», disse Sam. «E poi il Gaffiere ha detto che era un tipo nero».
«Se avessi aspettato Gandalf!», mormorò Frodo. «Ma forse non avrei fatto che peggiorare la situazione».
«Allora sai, o immagini qualcosa sul conto di questo cavaliere?», chiese Pipino, che aveva sentito quel che Frodo mormorava. «Non so, e preferirei non immaginare», disse Frodo. «E va bene, cugino
322
Frodo! Per il momento tieniti pure i tuoi segreti, se vuoi fare il misterioso. Ma ora che facciamo? Non mi dispiacerebbe affatto rosicchiare qualcosa e bere un sorso, ma penso che sia meglio allontanarci da qui. Questo fatto di parlare di cavalieri che fiutano con nasi invisibili mi ha scombussolato».
«Sì, credo anch’io che sia bene proseguire», annuì Frodo, «ma non sulla strada, nel caso che il cavaliere dovesse tornare indietro o che un altro lo stesse seguendo. Abbiamo ancora un bel po’ di cammino da fare, oggi: la Terra di Buck è ancora lontana».
* * *
Le ombre degli alberi si stagliavano lunghe e sottili sull’erba, quando gli Hobbit si misero in marcia. Avanzavano ad un tiro di sasso sulla sinistra della strada, stando nascosti il più possibile, il che ostacolava la marcia, tanto più che l’erba era folta ed abbarbicata al terreno
323
accidentato, e gli alberi diventavano man mano più fitti.
Il sole era tramontato, rosso, dietro le colline alle loro spalle, e la sera giunse prima che ritornassero sulla strada, in fondo al lungo tavoliere che essa tagliava dritta per molte miglia. In quel punto voltava a sinistra e scendeva nelle basse terre dello Iale, dirigendosi quindi verso Scorta. Di là partiva però anche, sulla destra, un sentiero che serpeggiava poi tra le vecchie querce di un bosco fino a Boschesi. «Questa è la nostra direzione», disse deciso Frodo.
Non lontano dall’incrocio, l’enorme carcassa di un albero sbarrò loro la strada: era ancora vivo, e teneri germogli crescevano attorno ai moncherini degli arti amputati in tempi immemorabili; ma era vuoto, ed una grossa fenditura dal lato opposto alla strada facilitava l’ingresso. Gli Hobbit vi strisciarono dentro, e si sedettero su una specie di pavimento di foglie vecchie e di legno marcio.
324
Riposarono e consumarono un pasto leggero, parlando sommessi ed interrompendosi di tanto in tanto per ascoltare.
Quando ripresero il cammino, il bosco era immerso nel crepuscolo. Il vento dell’Ovest sospirava tra i rami. Le foglie sussurravano. Presto la strada incominciò a scendere dolcemente e pareva si tuffasse nel vespro. Nell’oscurità dell’Oriente una stella spuntò sugli alberi. Camminavano a fianco a fianco con lo stesso ritmo, per tener su lo spirito. Dopo qualche tempo, allorché le stelle furono fitte e scintillanti, dimenticarono la loro inquietudine, e non tesero più l’orecchio. Si misero a canticchiare dolcemente, come fanno tutti gli Hobbit quando camminano, e soprattutto quando, di notte, stanno rientrando a casa. La maggior parte è solita cantate una ninna-nanna, o un inno alla cena; ma quella che canticchiavano i nostri tre Hobbit era una marcia (non senza accenni però alla cena ed al letto). Bilbo
325
Baggins aveva scritto le parole su una melodia vecchia come le colline e le aveva insegnate a Frodo mentre camminavano per i viottoli della valle dell’Acqua, parlando d’avventure.
Rosso è il fuoco nel camino,
Sotto al tetto un letto aspetta;
Ma non son stanchi i nostri piedi,
Voltato l’angolo incontrar potremmo
D’improvviso un albero oppure un grosso sasso,
Che nessuno oltre noi ha visto.
Alberi e fiori, foglie e fuscelli
Fateli passare! Fateli passare!
Sotto al nostro cielo colli e ruscelli
Passeranno oltre! Passeranno oltre!
Voltato l’angolo forse ci aspetta
Un ignoto portale o una strada stretta;
Se purtroppo oggi tirar oltre dobbiamo,
Può darsi che domani questa strada facciamo,
326
Prendendo sentieri nascosti
Che portano alla Luna o al Sole.
Mela, spina, noce, prugna,
Fateli passare! Fateli passare!
Sabbia, pietra, stagno, dirupo,
In bocca al lupo! In bocca al lupo!
Dietro è la casa, davanti a noi il mondo,
E mille son le vie che attendon, sullo sfondo
Di ombre, vespri e notti, il brillar delle stelle.
Davanti allor la casa, e dietro a noi il mondo,
Tornar potremo a casa con passo infin giocondo.
Ombre e crepuscolo, nuvole e foschia
Sbiadiranno via! Sbiadiranno via!
Fuoco e luce, da bere e da mangiare,
Così tutti a letto poi potremo andare!
La canzone finiva così. «E ci vogliamo andare! E ci vogliamo andare!», cantò forte Pipino.
«Silenzio!», disse Frodo. «Mi sembra di sentire di
327
nuovo rumore di zoccoli».
Si fermarono d’un tratto e rizzarono le orecchie, fermi e silenziosi come ombre d’alberi. Un po’ più indietro sul sentiero risuonò un rumore di zoccoli, chiaro e distinto, trasportato dal vento. Veloci e silenziosi sgusciarono via dal viottolo e si rifugiarono nell’ombra profonda delle vecchie querce.
«Non andiamo troppo lontano!», sussurrò Frodo. «Non voglio che mi veda, ma voglio vedere se è un altro Cavaliere Nero».
«Molto bene!», disse Pipino, «ma non ti dimenticare che annusa!».
Lo scalpitio si avvicinò. Non avevano tempo per cercare un nascondiglio migliore dell’oscurità tra gli alberi; Sam e Pipino si accovacciarono dietro un grosso tronco, mentre Frodo si riavvicinò di qualche passo al sentiero pallido e grigiastro, come una fascia di luce sbiadita attraverso il bosco. Sulla sua testa le stelle erano fitte nel buio, e non
328
c’era la luna.
Lo scalpitio cessò. Frodo vide qualcosa di scuro traversare uno spazio più chiaro fra due alberi e poi fermarsi. Gli sembrava di poter distinguere la sagoma nera di un cavallo, guidato da un’ombra nera più piccola. L’ombra nera, in piedi nel punto dove essi avevano abbandonato il viottolo, oscillò da un lato all’altro. A Frodo sembrò di sentire qualcuno annusare. L’ombra si chinò per terra ed incominciò a strisciare verso di lui.
Il desiderio d’infilarsi l’Anello s’impadronì nuovamente di Frodo; ma questa volta con molta più forza, tanta forza che prima di potersene rendere conto, la sua mano frugava già in tasca. Ma in quell’attimo giunse un suono misto di canto e di risa. Voci chiare e trillanti s’innalzarono volando nell’aria chiara illuminata dalle stelle. L’ombra nera si raddrizzò e retrocedette, montò in groppa e, attraversando il sentiero, parve svanire dall’altra parte nell’oscurità. Frodo trasse un
329
sospiro.
«Gli Elfi!», esclamò Sam, sussurrando. «Gli Elfi, signore!». Si sarebbe precipitato fuori, correndo impetuosamente verso le voci, se non l’avessero trattenuto.
«Sì, sono gli Elfi», disse Frodo. «A volte s’incontrano a Terminalbosco. Non vivono nella Contea, ma vi immigrano in Primavera ed in Autunno dalle loro terre lontane al di là dei Colli delle Torri, grazie al cielo! Voi non l’avete visto, ma quel cavaliere Nero si è fermato proprio qui, e stava strisciando verso noi, quando giunsero le note della canzone. Appena ha sentito le voci è fuggito via».
«E gli Elfi?», disse Sam, troppo eccitato per preoccuparsi del cavaliere. «Non possiamo andarli a vedere?».
«Ascolta! Stanno venendo verso di noi», disse Frodo, «basta aspettare».
Il canto si avvicinò: una voce si elevava al di
330
sopra delle altre, nella bella lingua elfica, che Frodo conosceva poco e che gli altri ignoravano del tutto. Eppure, fuse insieme, parole e melodia parvero plasmarsi nelle loro menti sotto forma di parole che capivano solo parzialmente. Questa è la canzone che Frodo sentì:
Candida-neve! Candida-neve! Limpida dama!
Regina al di là dei Mari Occidentali!
Luce per noi che qui girovaghiamo
Ove gli alberi tessono un’oscura trama!
Gilthoniel! O Elbereth!
Limpidi i tuoi occhi e terso il tuo respiro!
Candida-neve! Candida-neve! Noi te decantiamo
In un ermo paese dal Mar molto lontano.
O stelle che durante l’Anno Cupo
Le sue brillanti mani hanno tessuto,
In campi ove l’aria è limpida e lucente
Vi vediamo fiorire pari a boccioli d’argento!
331
O Elbereth! O Gilthoniel!
Ricordiamo ancora noi che viviamo
In un luogo boscoso da te tanto lontano,
Il tuo chiaror stellare sui Mari Occidentali.
La canzone terminava così.
«Ma questi sono gli Alti Elfi! Hanno parlato di Elbereth!», disse Frodo stupefatto. «Sono un ramo dei Luminosi che non si vedono quasi mai qui nella Contea. Ne sono rimasti pochissimi nella Terra di Mezzo, ad oriente del Grande Mare. Che inattesa fortuna!».
Gli Hobbit sedettero nell’oscurità a lato del sentiero. Passò qualche minuto e gli Elfi si avvicinarono, scendendo il viottolo verso la valle. Camminavano lentamente e i tre amici potevano vedere la luce delle stelle scintillare sui loro capelli e nei loro occhi. Non portavano con sé alcuna luce, eppure pareva emanare dai loro piedi un barlume
332
simile a quello che diffonde la luna prima di salire alta nel cielo, lungo i contorni delle montagne e delle colline. Ora avanzavano in silenzio, e quando finalmente furono passati tutti, L’ultimo Elfo si voltò e, guardando gli Hobbit, scoppiò a ridere.
«Ciao, Frodo!», salutò. «Stai facendo tardi? O forse ti sei smarrito?». Poi chiamò forte gli altri, che tornarono sui loro passi e si riunirono attorno ai tre amici.
«E’ una cosa veramente straordinaria!», dissero. «Tre Hobbit di notte in un bosco! Non abbiamo mai più visto niente di simile da quando Bilbo è partito. Che significa?».
«Cari Luminosi», rispose Frodo, «significa soltanto che stiamo percorrendo la stessa strada. Mi piace camminare sotto le stelle, e gradirei moltissimo la vostra compagnia».
«Ma noi non abbiamo bisogno di compagnia; e poi gli Hobbit sono così monotoni e noiosi!», disse ridendo. «E come fai a sapere che percorriamo la
333
stessa strada, se non sai dove stiamo andando?».
«E voi come fate a sapere il mio nome?», replicò Frodo.
«Sappiamo molte cose», dissero. «Ti abbiamo visto con Bilbo tempo fa, benché tu allora probabilmente non ci abbia notati». «Chi siete e chi è il vostro signore?», chiese Frodo.
«Io sono Gildor», rispose il capo, l’Elfo che aveva salutato per primo. «Gildor Inglorion della Casa di Finroci. Siamo Esufi e la maggior parte dei nostri parenti è partita da tempo immemorabile; anche noi ormai ci tratterremo poco e presto torneremo nella nostra terra, al di là del Grande Mare. Abbiamo però dei parenti e degli amici che vivono tranquillamente a Gran Burrone. Suvvia, Frodo, dicci dove stai andando ora. Vediamo un’ombra di paura sulla tua anima».
«O Saggi Amici», interruppe ansioso Pipino, «diteci qualcosa dei Cavalieri Neri!».
«Cavalieri Neri?», ripeterono a bassa voce.
334
«Perché chiedi dei Cavalieri Neri?».
«Perché oggi due Cavalieri Neri ci hanno sorpassato, o forse era lo stesso incontrato due volte», disse Pipino. «L’ultimo è fuggito via pochi minuti fa, quando siete arrivati voi».
Gli Elfi non risposero subito, ma confabularono prima nella loro lingua. Infine Gildor si voltò verso gli Hobbit. «Questo non è il luogo adatto per parlarne», disse. «Pensiamo che fareste meglio a venire con noi. Non è nelle nostre abitudini, ma per questa volta faremo la strada assieme, e vi alloggeremo noi questa notte, se vi fa piacere».
«O Luminosi! E’ una fortuna insperata!», disse Pipino. Sam era senza parole. «Ti ringrazio di tutto cuore, Gildor Inglorion», disse Frodo inchinandosi. «Elen sila lùmenn’ omentielvo, una stella brilla sull’ora del nostro incontro», soggiunse in alto elfico.
«Attenzione, amici!», gridò ridendo Gildor. «Non parlate dei vostri segreti! Abbiamo qui uno
335
studioso dell’Antica Lingua: Bilbo era un buon maestro. Andiamo, Amico degli Elfi!», disse inchinandosi verso Frodo. «Vieni con i tuoi amici ed unisciti alla nostra compagnia! Fareste bene a camminare in mezzo a noi, per evitare di smarrirvi. Il cammino sarà molto faticoso».
«Perché? Dove state andando?», chiese Frodo.
«Per questa notte nelle foreste sulle colline che sovrastano Boschesi. Sono parecchie miglia, ma il riposo sarà ancor più piacevole, ed il viaggio di domani più corto».
Ripresero la marcia in silenzio, passando come ombre e lucciole: quando volevano, gli Elfi potevano (ancora più degli Hobbit) camminare senza produrre il minimo fruscio. Pipino, già insonnolito, inciampò un paio di volte; ma l’Elfo alto che gli stava accanto lo prese per il braccio impedendogli di cadere. Sam camminava a fianco di Frodo, come in sogno, e sul suo viso era dipinta un’espressione mista di paura e di gioia stupefatta.
336
* * *
I boschi che fiancheggiavano il sentiero diventarono più fitti; gli alberi erano ora più giovani e folti e, lungo il viottolo che scendeva a precipizio in una falda della collina molti cespugli di noccioli crescevano sulle pendici da ambedue i lati. Infine gli Elfi deviarono a destra, fuori del sentiero. Una pista erbosa correva pressoché invisibile nella fitta foresta, ed essi la seguirono, nel suo ripido serpeggiare su per le pendici boscose, fino alla sommità della cresta dei colli che si ergevano nella fertile pianura della grande vallata. Uscirono all’improvviso dal buio denso degli alberi, e si trovarono in una vasta radura colorata di grigio dalla notte. Era circondata su tre lati dai boschi, ad est si apriva uno strapiombo, ove crescevano alberi scuri le cui chiome ondeggiavano nella brezza. Ancor più sotto, la pianura si estendeva piatta ed offuscata, dominata dalle stelle. In primo piano, a poche miglia di
337
distanza, qualche luce brillava a Boschesi.
Gli Elfi sedettero sull’erba a parlare sommessamente fra loro; pareva si fossero dimenticati della presenza degli Hobbit. Frodo e i suoi compagni si avvolsero in mantelli e coperte, mentre già la sonnolenza li intorpidiva. La notte si inoltrava, e le ultime luci della valle si spensero. Pipino si addormentò su un soffice monticello che gli faceva da cuscino.
Alta ad oriente si ergeva Remmirath, la Rete di Stelle, e dalla nebbia, solenne, maestosa, si innalzò la rossa Borgil, incandescente come un gioiello di fuoco. Improvvisamente un leggero colpo di vento spazzò via la nebbia come fosse un velo, e Menelvagor, lo Spadaccino del Cielo, apparve in tutto lo splendore della sua cinta scintillante, mentre sorgeva all’orizzonte della terra. Gli Elfi, tutti insieme, intonarono una canzone e ad un tratto un fuoco avvampò sotto gli alberi illuminandoli con la sua luce rossa.
338
«Venite!», gridarono gli Elfi agli Hobbit. «Venite! E’ giunta l’ora di conversare in allegria!».
Pipino si alzò a sedere sfregandosi gli occhi. Rabbrividì. «C’è un fuoco nell’atrio, e del cibo per gli ospiti affamati», disse un Elfo in piedi davanti a lui.
All’estremità sud della radura c’era un’apertura, dove il verde tappeto s’inoltrava nel bosco, formando un vasto spiazzo ricoperto dalle fronde degli alberi, simile a un atrio. I grossi tronchi si ergevano ai due lati come colonne. Nel centro fiammeggiava un falò, e sugli alberi-colonne ardevano torce d’oro e d’argento. Gli Elfi sedettero attorno al fuoco, sull’erba o sui ceppi di vecchi tronchi segati. Alcuni andavano avanti e indietro portando tazze e versando da bere, altri distribuivano piatti ricolmi di ogni genere di cibo.
«Ci dispiace che il pranzo sia misero e magro», dissero agli Hobbit, «ma ci troviamo nei boschi, lontani dalle nostre dimore. Quando verrete ospiti
339
a casa nostra vi tratteremo meglio!».
«Mi sembra un pasto degno di una festa di compleanno», disse Frodo.
In seguito Pipino ricordò assai poco di ciò che bevvero e mangiarono, poiché la sua mente era inondata dalla luce che brillava sui volti degli Elfi, ed il suono delle voci, così armonioso e vario, gli dava la sensazione di vivere in un sogno. Ma rammentò un pane dal sapore più fragrante di quello che avrebbe un panino all’olio per chi muore di fame; e le frutte dolci come il miele e più succose di quelle coltivate amorosamente nei frutteti. Nella sua coppa traboccava un nettare squisito, fresco come una fonte di montagna, dorato come un pomeriggio estivo.
Sam non riuscì mai ad esprimere, o persino a tracciare nella propria mente un’immagine chiara di ciò che pensò e provò quella notte, benché essa costituisse per lui uno degli avvenimenti più importanti della sua vita. La migliore descrizione
340
che seppe trovare fu: «Ebbene, signore, se sapessi coltivare mele come quelle, mi chiamerei un giardiniere. Ma il canto! era il canto che mi andava al cuore; non so se mi spiego come vorrei».
Frodo mangiava, beveva, chiacchierando con entusiasmo; ma la sua mente era concentrata principalmente sulle parole scambiate fra gli Elfi. Capiva un po’ la loro lingua, ed ascoltava avidamente. Ogni tanto rivolgeva la parola a coloro che lo servivano, ringraziandoli in elfico. Essi gli sorridevano dicendo raggianti: «Ecco un gioiello fra gli Hobbit».
Dopo un po’ Pipino si addormentò profondamente; lo presero in braccio con dolcezza e lo portarono in un luogo riparato ai piedi degli alberi dove, sdraiato su un soffice letto, ronfò tutta la notte. Sam si rifiutò di lasciare il suo padrone. Quando ebbero portato Pipino a letto, egli andò ad accucciarsi ai piedi di Frodo, dove infine chinò il capo e chiuse gli occhi. Frodo rimase a lungo
341
sveglio chiacchierando con Gildor.
Parlarono di molte cose vecchie e nuove, e Frodo interrogò Gildor sugli avvenimenti nel vasto mondo, oltre i confini della Contea. Le notizie erano per lo più tristi e funeste: l’ingigantirsi dell’oscurità, le guerre degli Uomini e la fuga degli Elfi. Infine Frodo chiese ciò che più gli stava a cuore:
«Dimmi, Gildor, hai più rivisto Bilbo da quando lasciò Casa Baggins?».
Gildor sorrise. «Sì», rispose, «due volte. Ci disse addio in questo stesso posto. Poi lo rividi ancora, molto lontano da qui». Non volle dir più nulla su Bilbo, e Frodo tacque.
«Non mi chiedi e non mi dici molto sul tuo conto, Frodo», disse Gildor. «Ma so già qualcosa, ed il resto lo leggo sul tuo viso e dietro le tue domande, nel pensiero. Lasci la Contea, eppure dubiti di trovare ciò che cerchi, e di compiere la tua missione, e persino di ritornare un giorno. Non è
342
forse così?».
«Sì; eppure credevo che la mia partenza fosse un segreto conosciuto solo da Gandalf e dal mio fido Sam», disse Frodo, lanciando un occhiata a Sam che russava dolcemente.
«Il segreto non giungerà al Nemico tramite noi», disse Gildor.
«Il Nemico?», esclamò Frodo. «Allora sai perché lascio la Contea?».
«Non so per quale motivo il Nemico ti stia inseguendo», rispose Gildor, «ma sento che è così, per quanto strano mi possa sembrare. E ti metto in guardia: il pericolo è davanti a te e dietro di te, e su ambedue i lati».
«Intendi parlare dei cavalieri? Temevo che fossero dei servitori del Nemico. Che cosa sono i Cavalieri Neri?».
«Gandalf non ti ha detto niente?».
«Niente riguardo ad esseri di questo genere».
«Allora non penso tocchi a me dirti altro; non
343
vorrei che la paura ti impedisse di continuare il viaggio. Mi sembra che tu sia partito appena in tempo, e ora devi affrettarti, senza soste né ritorni; sappi che la Contea non è più un riparo per te».
«Non riesco ad immaginare quale informazione sarebbe più terrificante delle tue allusioni e dei tuoi ammonimenti!», esclamò Frodo. «Sapevo che il pericolo mi aspettava, beninteso; ma non sapevo di incontrarlo nella nostra Contea. Non può forse un Hobbit andarsene in pace a piedi dall’Acqua al Fiume?».
«Ma la Contea non appartiene solo a voi», disse Gildor. «Altri l’hanno abitata prima degli Hobbit, ed altri ancora l’abiteranno quando non ci sarete più. Il mondo si estende tutt’intorno a voi: potete rinchiudervi in un recinto, ma non potete impedire per sempre al mondo di penetrarvi».
«Lo so; eppure ho sempre creduto la Contea tanto sicura e tranquilla. Cosa posso fare ora? Il mio piano era di partire di nascosto e di recarmi a
344
Gran Burrone; ma ora i miei passi sono spiati e seguiti, prima ancora di arrivare nella Terra di Buck».
«Credo tu debba seguire il tuo piano», disse Gildor. «Non penso che la Via sarà troppo dura e difficile per te. Ma se desideri un consiglio più lucido, chiedilo a Gandalf. Non conosco il motivo della tua fuga, e non posso quindi sapere con quali mezzi i tuoi inseguitori ti attaccheranno. Gandalf, invece, deve sapere tutto. Penso che lo rivedrai prima di lasciare la Contea».
«Spero proprio di sì. Ma questo è un altro punto che mi rende ansioso. Ho aspettato invano Gandalf per tanti giorni. Sarebbe dovuto venire a Hobbiville non più tardi di due notti fa, ma non si è fatto vivo. Cosa può essergli successo? Pensi che dovrei aspettarlo?».
Gildor restò un momento silenzioso. «Queste notizie non mi piacciono», disse infine. «Il ritardo di Gandalf non è un buon segno. Ma si dice: Non
345
t’impicciare degli affari degli Stregoni, perché sono astuti e suscettibili. Tocca a te scegliere se andare o aspettare».
«Si dice anche», rispose Frodo: «Non rivolgerti agli Elfi per un consiglio, perché ti diranno sia no che sì».
«Si dice veramente?», disse Gildor ridendo. «E’ molto raro che gli Elfi esprimano il loro parere, poiché i consigli sono doni pericolosi, anche se scambiati fra saggi, e tutte le strade possono finire in un precipizio. Ma cosa faresti al posto mio? Mi hai detto poco sul tuo conto; come potrei dunque scegliere meglio di te? Ma se tieni veramente ad avere il mio consiglio, te lo darò in nome della nostra amicizia. Credo che dovresti partire immediatamente, senza tardare; e se Gandalf non dovesse tornare prima della tua partenza, allora ti consiglio anche di non andar via solo. Porta teco amici fidati e volenterosi. Ora dovresti essere riconoscente, perché mi costa molto darti questi
346
suggerimenti. Gli Elfi hanno anch’essi molti dispiaceri, e le cose degli Hobbit e di altre creature di questa terra li riguardano poco. I nostri sentieri incrociano i loro molto raramente, per caso o per un dato fine. Forse quest’incontro non è dovuto a un puro caso; ma quale possa esserne lo scopo non mi è ben chiaro, e temo di dir troppo».
«Ti sono grato dal profondo», disse Frodo. «Ma vorrei tanto Che mi dicessi chiaramente chi sono i Cavalieri Neri. Se seguo il tuo consiglio può darsi che non veda Gandalf ancora per molto tempo, ed è bene che conosca il pericolo che mi persegue».
«Non è sufficiente sapere che sono servitori del Nemico?», rispose Gildor. «Fuggili! Non rivolger loro mai la parola! Sono micidiali. Non chiedermi più niente! Ma c’è nel mio cuore il presentimento che prima della fine di quest’avventura tu, Frodo figlio di Drogo, ne saprai più di Gildor Inglorion su queste crudeli e maligne cose, Che Elbereth ti protegga!».
347
«Ma dove troverò il coraggio necessario?», chiese Frodo. «E’ ciò di cui ho più bisogno».
«Lo troverai nei luoghi più impensati», disse Gildor. «Spera il meglio! E ora dormi! Quando vi sveglierete domattina saremo già partiti; ma dirameremo messaggi in tutti i paesi. Le Compagnie Viaggianti sapranno del vostro cammino, e coloro che hanno potere per il bene staranno all’erta. Ti nomino Amico degli Elfi; che le stelle possano brillare sulla fine del tuo viaggio! Raramente abbiamo trovato tanto piacere nella compagnia di un estraneo, ed è bello sentir frasi dell’Antica Lingua sulle labbra di altri viandanti in giro per il mondo».
Mentre Gildor pronunziava le ultime parole, Frodo sentì che la sonnolenza lo stava cogliendo. «Ora voglio dormire», disse; e l’Elfo lo condusse in un angolino riparato accanto a Pipino dove, su un soffice letto, cadde in un profondo sonno senza sogni.
348
CAPITOLO IV UNA SCORCIATOIA CHE PORTA AI FUNGHI
La mattina dopo, Frodo si svegliò fresco e arzillo. Il suo asilo era formato dai rami intrecciati di un albero flessibile, che piovevano fino a terra come una tenda. Il letto era d’erba e di felci, soffice e profondo, e stranamente profumato. Il sole brillava attraverso le foglie agitate dalla brezza e ancora verdi malgrado la stagione. Frodo saltò su ed uscì.
Sam sedeva sull’erba vicino al margine della foresta. Pipino, in piedi, esaminava il cielo e il tempo. Nessun segno degli Elfi.
«Ci hanno lasciato frutta, pane e bevande», disse Pipino. «Vieni a fare colazione. Il pane è quasi buono come ieri sera. Non ne volevo lasciare nemmeno un boccone, ma Sam ha pensato a te».
Frodo si sedette accanto a Sam e cominciò a
349
mangiare. «Qual è il programma per oggi?», chiese Pipino.
«Di arrivare a Buckburgo il più presto possibile», rispose Frodo, intento a mangiare.
«Credi che vedremo quei Cavalieri?», chiese Pipino allegramente. Di mattina e col sole persino l’eventualità di incontrarne un intero esercito non lo allarmava molto.
«Sì, probabilmente», disse Frodo, poco entusiasta del ricordo. «Però spero che riusciremo ad attraversare il fiume senza essere visti».
«Gildor ti ha detto qualcos’altro sul loro conto?».
«Ben poco, solo enigmi ed allusioni», disse Frodo evasivamente.
«Hai chiesto perché annusano?».
«Non ne abbiamo parlato», rispose Frodo con la bocca piena.
«Male! Sono certo che è una cosa molto importante».
«Nel qual caso sono certo che Gildor si sarebbe
350
rifiutato di spiegarmela», disse brusco Frodo. «E ora lasciami un PO’ in pace! Non ho voglia di rispondere a un fuoco di fila di domande mentre sto mangiando. Ho voglia di riflettere».
«Santo cielo!», esclamò Pipino. «Facendo colazione?». Si allontanò verso il margine del bosco.
La mattina luminosa (luminosa a tradimento, pensò Frodo) non aveva cacciato dalla sua mente la paura dell’inseguimento, e ponderò le parole di Gildor. La voce allegra di Pipino giunse fino a lui: correva sull’erba verde cantando.
«No! Non potrei mai!», si disse. «Una cosa è portarmi i miei giovani amici attraverso tutta la Contea, camminando finché siamo affamati e sfiniti, quando cibo e letto paiono ancor più dolci. Ma portarli in esilio, dove non c’è forse rimedio alla fame e alla fatica, è ben diverso, anche se vengono volentieri. L’eredità è soltanto mia. Penso che nemmeno Sam dovrebbe venire con me». Guardò Sam Gamgee e scoprì che Sam lo stava
351
osservando.
«Ebbene, Sam!», gli disse. «Che te ne pare? Lascerò la Contea al più presto possibile; anzi, ho preso la decisione di non fermarmi nemmeno un giorno a Crifosso, se posso farne a meno».
«Benissimo, signore».
«Hai ancora l’intenzione di accompagnarmi?».
«Sissignore».
«Sarà molto pericoloso, Sam. E’ già pericoloso adesso, ed è più che probabile che nessuno dei due torni indietro».
«Se voi non tornate, signore, non tornerò nemmeno io, state pur certo», disse Sam. «“Non lasciarlo!”, mi hanno detto “Lasciarlo?”, ho detto io. “Non lo farò mai. Io vado con lui, anche se scala la Luna, e se quei Cavalieri Neri cercano di fermarlo, dovranno fare i conti con Sam Gamgee!”, ho detto. Loro si sono messi a ridere».
«Chi sono loro? E di che stai parlando?».
«Gli Elfi, signore. Abbiamo parlato un po’ ieri
352
sera; sembravano sapere che voi ve ne andavate, e mi è parso inutile negare. Che gente meravigliosa, gli Elfi! Meravigliosa!».
«Lo sono effettivamente», annuì Frodo. «Ti piacciono ancora, adesso che li hai visti da vicino?».
«Non so come dire, ma è come se fossero al di sopra di ciò che piace o non piace», rispose Sam. «Quel che penso di loro non conta. Sono molto diversi da come me li immaginavo: così giovani e vecchi, e così felici e tristi allo stesso tempo».
Frodo guardò Sam alquanto sorpreso, aspettandosi quasi di vedere un segno esterno dello strano cambiamento che pareva avesse subito. Non sembrava più la voce del vecchio Sam Gamgee che credeva di conoscere. Eppure lì seduto stava proprio il vecchio Sam Gamgee, con la sua faccia di sempre, ma insolitamente pensierosa.
«Hai ancora voglia di lasciare la Contea, ora che il tuo desiderio di vedere gli Elfi è stato esaudito?»,
353
Frodo gli chiese.
«Sì, signore. Non so come spiegarlo, ma da ieri mi sento diverso. Mi sembra di vedere avanti a me, lontano. So che percorreremo una strada lunghissima verso l’oscurità; ma so che non posso tornare indietro. Non è per vedere Elfi, né draghi, né montagne che ora voglio… Non so nemmeno io che cosa voglio esattamente: ma ho qualcosa da fare prima della fine, qualcosa che si trova avanti a me e non nella Contea. Devo arrivare fino in fondo, signore, non so se mi capite».
«Non molto bene, a dire il vero. Ma vedo che Gandalf ha scelto per me un buon compagno. Sono contento di affrontare insieme il viaggio».
Frodo terminò la colazione in silenzio. Quindi si alzò guardando il panorama ai suoi piedi e chiamò Pipino.
«Tutti pronti? Si può partire?», chiese mentre Pipino arrivava correndo. «Dobbiamo metterci subito in cammino. Ci siamo svegliati tardi ed
354
abbiamo ancora un bel po’ di miglia da fare davanti a noi».
«Tu ti sei svegliato tardi, vuoi dire», ribatté Pipino. «Io ero già sveglio da un pezzo; ed ora stiamo solo aspettando che tu finisca di mangiare e di riflettere».
«Ho finito di fare ambedue le cose adesso: ho intenzione di arrivare al Traghetto di Buckburgo al più presto. E non fare tutto il giro per tornare sulla strada che abbiamo lasciato ieri sera: ho l’intenzione di tagliare diritto da qui attraverso la campagna».
«Allora hai intenzione di volare», disse Pipino. «A piedi non potrai mai tagliare dritto in nessun posto da queste parti del paese».
«Possiamo tagliare dritto più della strada», rispose Frodo. «Il Traghetto è a sud-est di Terminalbosco; ma la strada volta a sinistra e puoi anche vederne una curva verso nord lì in fondo. Fa tutto il giro dell’estremità nord delle Paludi, per
355
incrociare sopra Scorta la strada che viene dal Ponte: un giro di parecchie miglia. Potremo abbreviare la via di almeno un quarto, andando diritto da qui dove siamo fino al Traghetto».
«Chi va piano va sano e va lontano», obiettò Pipino. «La campagna è molto impervia da queste parti, e giù nelle Paludi ci sono stagni e una quantità di altri intralci ed ostacoli: conosco bene queste terre. E se ti preoccupi dei Cavalieri Neri, non vedo perché dovrebbe essere peggio incontrarli sulla strada che in un bosco o in un campo».
«E’ meno facile trovare gente nei boschi e nei campi», rispose Frodo; «e se corre voce che tu sei sulla strada, è molto più probabile che ti cerchino lì, anziché in altri luoghi».
«E va bene!», disse Pipino. «Ti seguirò in ogni stagno ed in ogni fosso, ma mi costa molto! Ci tenevo tanto a fare un salto alla Pertica d’Oro di Scorta prima del tramonto. Hanno la migliore birra del Decumano Est, o perlomeno ce l’avevano fino a
356
qualche tempo fa. E’ da un bel po’ che non l’assaggio».
«La questione è chiusa», disse Frodo. «Chi va piano va sano e va lontano, ma chi si ferma non va avanti. Ti terremo ad ogni costo lontano dalla Pertica d’Oro. Dobbiamo assolutamente arrivare a Buckburgo prima che faccia notte. Che ne dici, Sam?».
«Non mi allontanerò un passo da voi, signore», rispose Sam (nonostante una certa apprensione ed un profondo rimpianto per la migliore birra del Decumano Est).
«Allora, se vogliamo penare tra roveti e pantani, partiamo subito!», disse Pipino.
* * *
Faceva già quasi caldo come il giorno prima; ma delle nuvole cominciarono ad apparire ad occidente. Pareva che minacciasse di piovere. Gli Hobbit si affrettarono a scendere giù per uno strapiombo ricoperto d’erba, tuffandosi nella
357
boscaglia. Il loro percorso avrebbe lasciato Boschesi sulla sinistra e, tagliando obliquamente attraverso i folti boschi del fianco orientale della collina, avrebbe raggiunto la pianura sottostante. Ciò permetteva loro di arrivare direttamente al Traghetto, percorrendo una campagna aperta, eccezion fatta per qualche muricciolo o qualche steccato. Frodo riteneva che ci fossero una ventina di miglia da percorrere in linea retta.
Si rese presto conto che la boscaglia era più fitta e ingarbugliata di quanto non credesse. Non c’erano sentieri nel sottobosco; ed essi procedevano con una certa lentezza. Arrivati con difficoltà in fondo allo strapiombo, trovarono un corso d’acqua proveniente dalle colline e profondamente incassato fra sponde ripide e sdrucciolevoli coperte di rovi. Tagliava perpendicolarmente la loro linea di marcia, intralciandoli non poco. Non potevano saltarlo, e nemmeno attraversarlo, senza bagnarsi, graffiarsi
358
ed infangarsi. Si fermarono, deliberando sul da farsi. «Primo scacco!», disse Pipino sorridendo sarcastico.
Sam guardò indietro. Attraverso un varco tra gli alberi intravide la cima dello strapiombo verdeggiante che avevano appena percorso. «Guardate!», disse, afferrando il braccio di Frodo. Si voltarono a guardare: sul bordo della scarpata, al di sopra delle loro teste, si staccava nitido contro il cielo un cavallo. Sulla sua groppa una figura nera.
Rinunciarono immediatamente a ogni idea di ritornare sui loro passi. Frodo fece strada, tuffandosi rapido tra i folti cespugli lungo il ruscello. «L’abbiamo scampata bella!», disse a Pipino. «Avevamo ragione tutti e due. Siamo già costretti a deviare dalla scorciatoia; ma ci siamo nascosti appena in tempo. Tu, Sam, che hai l’udito fino, senti qualcosa avvicinarsi?».
Rimasero immobili, trattenendo il respiro mentre
359
ascoltavano; ma non udirono alcun rumore d’inseguimento. «Non credo che proverà a far scendere il cavallo dalla scarpata», disse Sam, «ma immagino che sappia che noi siamo passati di lì. La miglior cosa è avanzare».
Avanzare non era la più facile delle imprese. Avevano i fagotti da portare attraverso cespugli e rovi resistenti e folti. La cresta delle colline alle loro spalle ostacolava il passaggio del vento, e l’aria era grave e stagnante. Quando infine riuscirono a sbucare in un terreno più aperto, erano accaldati, stanchi, pieni di graffi ed insicuri della direzione che avevano preso. Gli argini del corso d’acqua diminuivano progressivamente d’altezza, mentre il torrente, ora più largo e meno profondo, si avvicinava alla pianura, diretto verso le Paludi e il Fiume.
«Ma questo è il ruscello Scorta!», esclamò Pipino. «Se vogliamo tentare di riprendere il nostro itinerario, dobbiamo traversarlo immediatamente e
360
tenerci sulla destra».
Dopo aver guadato il ruscello, si affrettarono a percorrere allo scoperto un vasto spiazzo senza alberi, dove crescevano abbondanti i giunchi. Giunsero così a un’altra cintura di alberi composta per la maggior parte da alte querce, frammiste qua e là a qualche olmo e a qualche frassino. Il terreno era abbastanza piano, le fratte pressoché inesistenti; ma gli alberi molto fitti ostacolavano la vista. Le foglie turbinavano in mezzo a improvvise raffiche di vento, e le prime gocce cominciarono a cadere da un cielo minaccioso. Appena il vento si calmò, scrosciarono torrenti di pioggia. Arrancavano penosamente, cercando di attraversare quanto più in fretta potessero grossi cumuli di foglie secche e ciuffi di erbe alte, mentre intorno a loro la pioggia devastatrice cadeva a cateratte. Non parlavano, ma si guardavano continuamente alle spalle e scrutavano il bosco a destra e a sinistra.
361
Dopo mezz’ora Pipino disse: «Spero che non abbiamo girato troppo verso sud, e che non stiamo camminando nella foresta longitudinalmente! Non è una cinta molto larga, non più di un miglio nei punti più grandi, ed avremmo dovuto essere dall’altro lato, ormai».
«La cosa peggiore che potremmo fare», disse Frodo, «sarebbe di metterci a camminare a zigzag. Continuiamo per la nostra strada! Non ho molta voglia di tornare allo scoperto».
* * *
Continuarono per un altro paio di miglia. Il sole riapparve fra nuvole stracciate e la pioggia diminuì. Era mezzogiorno passato; sentirono un gran bisogno di mangiare. Si fermarono sotto un olmo, il cui fogliame era ancora fitto, benché stesse rapidamente ingiallendo, ed ai cui piedi il terreno era abbastanza asciutto e riparato. Quando misero mano alle provviste, videro che gli Elfi avevano riempito le bottiglie di una rinfrescante bevanda
362
color oro pallido e dal profumo di un miele ricavato da migliaia di fiori diversi. Dopo poco tempo scherzavano allegri, ridendosela della pioggia e dei Cavalieri Neri. Sentivano che presto le ultime miglia sarebbero state dietro le loro spalle.
Frodo appoggiò la schiena contro il tronco dell’albero e chiuse gli occhi. Sam e Pipino, seduti accanto, cominciarono a cantare dolcemente:
O! O! O! Ho bisogno del nettare dal bel colore
Per guarire il mio cuore ed annegare il mio dolore.
La pioggia può cadere ed il vento soffiare,
E’ lunghissima la strada che mi resta da fare,
Ma sotto un grande albero io mi riposerò
E le nuvole veloci passare guarderò.
O! O! O! ricominciarono da capo più forte. Ma bruscamente s’interruppero. Frodo saltò in piedi. Un lungo gemito portato dal vento giunse alle loro orecchie, come il grido di qualche essere malvagio e
363
solitario: prima stridulo, poi quasi soffocato, terminò con una nota estremamente acuta. E, mentre stavano lì immobili, chi in piedi chi seduto, come pietrificati, un altro lamento, più debole e lontano ma non meno raccapricciante, rispose al primo. Seguì un lungo silenzio, interrotto solo dal rumore del vento tra le foglie.
«E quello cos’era?», chiese infine Pipino, affettando una certa disinvoltura, ma alquanto tremante. «Se era un uccello, è uno che non ho mai sentito nella Contea prima d’oggi».
«Non era un uccello; non era una bestia», rispose Frodo. «Era un richiamo, o un segnale. C’erano parole in quel lamento parole che non conosciamo. Ma nessun Hobbit ha una voce del genere».
Non ne parlarono più: pensavano tutti ai Cavalieri, ma non dissero niente. Erano restii a partire e riluttanti a rimanere; ma prima o poi avrebbero dovuto attraversare l’aperta campagna fino al Traghetto, ed era meglio mettersi subito in
364
cammino, alla luce del giorno. In quattro e quattr’otto rifecero i fagotti e ripartirono.
* * *
Poco dopo giunsero al limite del bosco. Grandi pascoli si stendevano a perdita d’occhio. Si accorsero di avere infatti deviato troppo a sud. In lontananza, oltre la piana ed il Fiume, potevano scorgere la collinetta di Buckburgo, che si trovava ora però alla loro sinistra. Uscirono cauti e silenziosi dall’orlo della foresta e s’avviarono attraverso i campi con passo spedito.
Dapprima si sentirono inquieti e spaventati, senza il riparo degli alberi. Dietro di loro, in lontananza, si ergeva l’altura ove si erano rifocillati il mattino. Frodo si aspettava quasi di vedere il profilo distante di un cavaliere staccarsi nitido e nero sulla cresta dei colli, contro il pallido cielo; ma non ve n’era traccia. Il sole, sgusciato fuori dalle nuvole lacerate, brillava di nuovo caldo ed accecante, scendendo verso le colline che avevano
365
appena lasciato. La paura svanì, ma non il senso d’inquietudine. La campagna stava diventando meno selvaggia ed apparvero le prime colture. Presto incontrarono campi arati e seminati, prati e pascoli ben tenuti, siepi, recinti e canali di drenaggio. Tutto sembrava silenzioso e pacifico, come un qualsiasi angolo della Contea. Il loro umore migliorava man mano che andavano avanti. Il Fiume si avvicinava sempre di più ed i Cavalieri Neri parevano ormai fantasmi dei boschi lontani dietro le loro spalle.
Seguirono il bordo di un enorme campo di rape, giungendo di fronte a un robusto cancello che dava su di un sentiero fiancheggiato da siepi basse e regolari. In fondo si poteva vedere un gruppetto d’alberi. Pipino si fermò.
«Conosco questi campi e questo cancello!», esclamò. «Siamo nelle terre del vecchio Maggot. Ci dev’essere la sua fattoria in mezzo a quegli alberi».
«Dalla padella nella brace!», disse Frodo,
366
allarmato come se Pipino avesse dichiarato che il sentiero conduceva al covo di un drago. Gli altri lo guardarono meravigliati.
«Che cos’ha il vecchio Maggot che non va?», chiese Pipino. «E’ un buon amico di tutti i Brandibuck. Siamo d’accordo, è il terrore di tutti coloro che oltrepassano i limiti della sua proprietà, e i suoi cani sono spaventosi e feroci, ma dopo tutto la gente di qui, essendo vicina alle frontiere, deve stare molto in guardia e all’erta».
«Lo so», disse Frodo, «ma ciò non impedisce», aggiunse timido e mortificato, «che lui ed i suoi cani mi terrorizzino. Ho evitato la sua fattoria per anni ed anni. Mi sorprese parecchie volte, quando ero ragazzo e vivevo a Villa Brandy, a cercare funghi nella sua proprietà. L’ultima volta mi diede un sacco di scapaccioni e poi mi mostrò ai suoi cani. “Guardate bene, ragazzi”, disse loro; “la prossima volta che questo giovane mascalzone mette piede nelle mie terre, potete divorarlo.
367
Adesso cacciatelo via!”. Mi rincorsero fino al Traghetto, e non dimenticherò mai la paura che ebbi, pur convinto che quelle brave bestie conoscevano il loro mestiere e non mi avrebbero nemmeno sfiorato».
Pipino rise. «Be’, è ora che facciate la pace, specialmente se hai intenzione di tornare a vivere nella Terra di Buck. Il vecchio Maggot è una gran brava persona… se lasci stare i suoi funghi. Camminiamo sul viale, così non potrà dire che stiamo calpestando i suoi prati. Se lo incontriamo, gli parlerò io. E’ un buon amico di Merry e ci fu un tempo in cui venivamo spesso a fargli visita».
* * *
Percorsero il sentiero e giunsero davanti a una casa e ad altri edifici dai tetti ricoperti di paglia, che facevano capolino fra gli alberi. I Maggot, i Piedimelma di Scorta, e la maggior parte degli abitanti delle Paludi erano tipi casalinghi. E la fattoria, solidamente costruita in mattoni e
368
circondata da un muro molto alto, lo dimostrava chiaramente. Un cancello di legno si apriva sul viale.
All’improvviso, mentre si stavano avvicinando, sentirono dei cani latrare ed abbaiare furiosamente e una voce possente urlare: «Rata! Zanna! Lupo! Venite, ragazzi!».
Frodo e Sam si fermarono sui due piedi, ma Pipino fece ancora qualche passo. Il cancello si aprì e tre immensi cani si precipitarono nel viale, dirigendosi a tutta velocità verso i viaggiatori ed abbaiando ferocemente. Non fecero alcun caso a Pipino; ma Sam si appiattì contro il muro, annusato sospettosamente da due cani che gli ricordavano stranamente i lupi e che ringhiavano allorché egli si muoveva. Il più grosso e feroce dei tre si era fermato al cospetto di Frodo, ringhiando e fremendo.
Al cancello apparve un Hobbit ben piantato, dalle spalle larghe e dalla faccia tonda e grossa. «E
369
allora? Chi siete mai e che diavolo volete?», chiese.
«Buona sera, signor Maggot!», disse Pipino.
L’agricoltore lo guardò da vicino. «Ma chi si vede! Mastro Pipino! Anzi, il signor Peregrino Tuc in persona», esclamò, mentre la sua espressione torva si trasformava in un grande sorriso. «E’ un bel po’ di tempo che non ti vedo da queste parti. Sei stato fortunato che ti abbia riconosciuto: stavo proprio per ordinare ai miei cani di sbranare gli stranieri. Stanno succedendo cose molto curiose di questi tempi. C’è sempre stata gente strana a girovagare e curiosare da queste parti: troppo vicini al Fiume, siamo», disse scuotendo il capo. «Ma individui strani e misteriosi come quello non ne ho visti in tutta la vita. Non attraverserà la mia terra senza permesso una seconda volta, se riesco a pescarlo».
«Di chi stai parlando?», chiese Pipino.
«Allora non l’avete visto?», disse Maggot. «E’ andato su per il viale verso la strada maestra, pochi minuti fa. Un individuo losco, e faceva
370
domande losche. Ma è meglio che entriate, così chiacchiereremo più comodamente. Ho una birra specialissima, se tu ed i tuoi amici volete favorire in casa».
Evidentemente Maggot era ben felice di raccontare altro circa l’incidente, purché lo facessero parlare come e dove voleva lui; accettarono dunque unanimemente la proposta. «E i cani?», chiese ansiosamente Frodo.
Il vecchio rise. «Non vi faranno niente, a meno che non glielo ordini io. Rata! Zanna! Qui! Cuccia!», gridò. «Lupo, cuccia!». Con grande sollievo di Frodo e di Sam, i cani si allontanarono, permettendo loro di muoversi liberamente.
Pipino presentò a Maggot gli altri due: «Il signor Frodo Baggins», disse. «Probabilmente non ti ricorderai di lui; ma ha vissuto un certo tempo a Villa Brandy». Al nome Baggins l’agricoltore sussultò, lanciando a Frodo un’occhiata penetrante. Per un attimo questi pensò che il
371
ricordo dei funghi rubati fosse tornato alla mente del vecchio, il quale avrebbe ordinato ai cani di cacciarlo fuori. Ma il vecchio Maggot lo prese per un braccio.
«La cosa diventa sempre più strana!», esclamò. «Voi siete il signor Baggins? Venite, venite dentro, dobbiamo fare quattro chiacchiere».
Entrarono in cucina e si sedettero vicino al grande camino. Maggot arrivò con un grosso boccale di birra e riempì quattro bicchieri. Era davvero buona, e Pipino fu largamente ricompensato della mancata sosta alla Pertica d’Oro. Sam sorseggiava la birra, alquanto sospettoso e diffidente. Non aveva alcuna fiducia negli abitanti delle altre parti della Contea; inoltre non era per nulla disposto a legare subito con qualcuno che aveva preso il suo padrone a scapaccioni, anche se molto tempo addietro.
Dopo qualche commento sul tempo e sulle prospettive agricole (ambedue non peggiori del
372
solito), il vecchio Maggot posò il suo bicchiere e li guardò uno per uno.
«Ed ora, caro signor Peregrino», disse, «da dove sei venuto e dove mai stai andando! Stavi venendo a farmi visita? Perché se è così hai attraversato il cancello senza che io ti vedessi».
«Be’, no», rispose Pipino; «ti confesserò, poiché l’hai indovinato, che abbiamo preso il sentiero dall’altra estremità, dopo aver attraversato i tuoi campi. Ma è stato un puro caso. Ci siamo smarriti nelle foreste vicino a Boschesi, nel tentativo di prendere una scorciatoia che ci portasse al Traghetto».
«Se avevate fretta, la strada sarebbe stata di gran lunga più adatta», disse il vecchio agricoltore. «Ma non era quello che mi preoccupava. Hai il permesso di passeggiare per la mia proprietà quando ti pare e piace, caro Peregrino. Ed anche voi, signor Baggins, benché supponga che i funghi vi piacciano ancora». Rise. «Eh sì! ho riconosciuto il
373
nome. Ricordo benissimo il tempo in cui il giovane Frodo Baggins era il peggior monello della Terra di Buck. Ma non era di funghi che volevo parlare. Avevo sentito pronunciare il nome Baggins pochi attimi prima che arrivaste. Cosa credete che quel losco individuo abbia chiesto?».
Aspettarono ansiosi che continuasse. «Ebbene», proseguì Maggot pregustando già l’effetto della sua rivelazione, «arrivò su di un grosso cavallo nero, e dopo esser entrato dal cancello, che per caso era aperto, si piantò davanti alla mia porta. Era tutto nero anche lui, avvolto in un mantello e con un cappuccio in testa, come se non volesse essere riconosciuto. “Che può mai volere nella Contea?”, mi sono detto. Non c’è molta Gente Alta in giro al di qua delle frontiere, e comunque mai avevo sentito parlare di un tipo come questo. “Buon giorno!”, gli dico, uscendo di casa. “Questo sentiero non porta in nessun posto, e ovunque voi siate diretto, la via più rapida è la strada che avete
374
appena lasciato”. Il suo aspetto non mi piaceva affatto, e quando Rata, avvicinandosi, lo ebbe annusato una volta, guai come punto da una vespa: mise la coda fra le gambe e fuggì a precipizio ululando. Il tizio nero sedeva immobile.
«“Vengo da lì”, disse lento e stranamente rigido, mostrando dietro di sé ad ovest le mie terre, pensate un po’! “Avete visto Baggins?” chiese con una voce strana curvandosi verso di me. Non riuscivo a vedere il suo viso, poiché il cappuccio lo nascondeva completamente. Un brivido mi traversò la schiena, ma non vedevo perché dovesse cavalcare per le mie terre con tanta faccia tosta.
«“Andate via! “, gli dissi. “Non c’è nessun Baggins in questa parte della Contea. Voi siete in una regione sbagliata. Fareste bene a tornare a ovest fino a Hobbiville, ma sulla strada, questa volta”.
«“Baggins è partito”, rispose sussurrando. «Sta venendo qui. Sta per arrivare. Desidero trovarlo. Se
375
passa me lo farete sapere? Tornerò con dell’oro.
«“Vi sbagliate”, dissi. “Tornerete da dove siete venuto, ed immediatamente. Vi do un minuto e poi chiamo tutti i miei cani”.
«Emise una specie di sibilo. Avrebbe potuto essere una risata, o qualsiasi altra cosa. Quindi spronò il suo gran cavallo dritto contro di me, ma riuscii a scansarlo appena in tempo. Chiamai i cani, ma egli si voltò in un baleno e, dopo aver passato il cancello, partì a rotta di collo su per il viale fino alla strada maestra. Che ve ne pare?».
Frodo rimase qualche tempo immobile fissando il fuoco. Il suo unico pensiero era adesso come diavolo avrebbe fatto per raggiungere il Traghetto. «Non so proprio che cosa pensare», rispose infine.
«E allora ve lo dirò io!», disse Maggot. «Non avreste mai dovuto aver a fare con quelli di Hobbiville, signor Frodo. La gente è strana da quelle parti». Sam si agitò sulla sedia, adocchiandolo con ostilità. «Ma voi siete stato
376
sempre un tipo irrequieto. Quando seppi che avevate lasciato i Brandibuck per andare a stare dal vecchio signor Bilbo, dissi subito che vi sareste messo nei guai. Ascoltatemi bene, signor Frodo: tutto ciò è dovuto agli strani traffici del signor Bilbo. Il suo denaro pare l’avesse trovato in modo curioso in terre straniere. Forse qualcuno vorrà sapere che ne è dell’oro e dei gioielli che si dice egli avesse seppellito nella collina di Hobbiville».
Frodo tacque: le perspicaci congetture del vecchio erano alquanto sconcertanti.
«Ebbene, signor Frodo», proseguì Maggot. «Mi fa molto piacere vedere che avete avuto il buonsenso di tornare a star qui nella Terra di Buck. Vi consiglio vivamente di rimanerci. E cercate di non avere niente a fare con tutta quella gente di fuori. Troverete parecchi amici da queste parti. Se uno di questi tizi neri torna a chiedere di voi, so io cosa rispondergli. Gli dirò che siete morto o che avete lasciato la Contea, o qualcosa del genere. E
377
potrebbe anche essere vero: chi ci dice che non sia il vecchio signor Bilbo che stanno cercando?».
«Forse avete ragione», disse Frodo, sfuggendo lo sguardo del vecchio e continuando a fissare il fuoco.
Maggot lo osservò pensosamente. «Bene, vedo che avete le vostre idee. E’ chiaro come il sole che non è stato il puro caso a condurre qui voi e quel cavaliere lo stesso pomeriggio; e può darsi che le mie notizie non siano state dopo tutto per voi una grande novità. Non vi sto chiedendo di dirmi qualcosa che intendete tenere per voi, ma vedo che avete dei problemi. Forse state pensando che non sarà molto facile arrivare fino al Traghetto senza essere raggiunto?».
«E’ proprio ciò che stavo pensando», disse Frodo. «Ma dobbiamo cercare ad ogni costo di arrivarci; e non ci riusciremo stando qui seduti a riflettere. Perciò penso proprio che dobbiamo andare. Grazie, grazie per le vostre cortesie! Sono stato terrorizzato
378
di voi e dei vostri cani per più di trent’anni, mio caro Maggot, benché ciò possa sembrarvi ridicolo. E’ un gran peccato, perché avrei goduto di una buona amicizia, ed ora mi dispiace dovermene andar via così presto. Ma tornerò, forse, un giorno, se la sorte lo vorrà».
«Sarete il benvenuto a qualsiasi ora», disse Maggot. «Ma mi è venuta un’idea. Il sole è già quasi tramontato, e noi fra poco pranzeremo: generalmente ci corichiamo poco dopo di lui. Ci farebbe molto piacere, se voi e tutti gli altri rimaneste a mangiare con noi».
«Anche a noi!», rispose Frodo. «Ma purtroppo dobbiamo andarcene subito. Anche partendo ora farà buio prima di arrivare al Traghetto».
«Ma aspettate un attimo! Stavo per dire: dopo pranzo attaccherò un piccolo carro e vi condurrò tutti al Traghetto. Sarà un bel po’ di cammino risparmiato, e vi farà anche evitare, forse, delle seccature d’altro genere».
379
Frodo accettò l’invito, con gran sollievo di Pipino e di Sam. Il sole era già sceso dietro le colline occidentali, e l’oscurità avanzava rapidamente. Le tre figlie di Maggot e due dei suoi figli entrarono portando un abbondante pasto ed apparecchiarono la grande tavola. Accesero delle candele per far luce in cucina e misero dell’altra legna sul fuoco. La signora Maggot andava avanti e indietro indaffaratissima. Arrivarono un paio di altri Hobbit appartenenti alla grande famiglia della fattoria e poco dopo erano tutti seduti a tavola. C’era birra in abbondanza e un copioso piatto di funghi e pancetta, oltre a tanti altri cibi campagnoli, sani e nutrienti. I cani, sdraiati accanto al fuoco, rosicchiavano ossa e croste di formaggio.
Quando ebbero finito, Maggot ed i suoi figli uscirono con una lanterna per preparare il carro. Faceva già buio nel cortile quando gli ospiti vi saltarono su, dopo avervi buttato i loro fagotti. Il vecchio si sedette a cassetta e frustò i due robusti
380
pony. La moglie stava in piedi, alla luce della porta aperta.
«Stai attento, Maggot», gridò. «Non ti mettere a litigare con gli estranei e torna subito a casa!».
«Certo!», rispose, e guidò il carro fuori del cancello. Non c’era un alito di vento nella notte calma e silenziosa, ma l’aria era piuttosto fredda. Avanzavano lentamente e con le luci spente. Dopo qualche miglio giunsero alla fine del sentiero, che attraversava un profondo fossato per poi risalire un piccolo pendio fino alla carreggiata della strada maestra.
Maggot scese e scrutò le tenebre a nord ed a sud; ma non si riusciva a vedere niente, e nessun suono turbava la quiete notturna. Dei fili sottili di nebbia proveniente dal fiume pendevano sul fossato e strisciavano sui campi.
«Diventerà molto fitta», disse Maggot. «Ma accenderò la lanterna solo quando avrò voltato per tornarmene a casa. Questa sera sentiremo arrivare
381
per la strada chiunque molto prima di incontrarlo».
* * *
C’erano ancora cinque miglia dal viale della proprietà Maggot al Traghetto. Gli Hobbit si imbacuccarono bene, ma le loro orecchie erano tese e pronte a percepire qualsiasi suono che non fosse il cigolio delle ruote ed il lento clop degli zoccoli dei pony. A Frodo il carro sembrava avanzare più lento di una lumaca. Accanto a lui Pipino stava per appisolarsi, mentre Sam fissava davanti a sé nella nebbia che si infittiva.
Giunsero finalmente all’ingresso del viale che portava al Traghetto. Era indicato da due alti pali bianchi che giganteggiarono all’improvviso sulla loro destra. Il vecchio Maggot fece entrare i suoi pony ed arrestò il carro scricchiolante. Si apprestavano a scendere, veloci e silenziosi, quando a un tratto sentirono ciò che avevano tutti tanto temuto: rumore di zoccoli sulla strada, rumore di zoccoli che veniva verso di loro.
382
Maggot saltò giù e tenne ferme le teste dei pony, scrutando le tenebre di fronte a sé. Clip-clop, clip-clop, il cavaliere si avvicinava. Lo scalpitio risuonava forte e nitido nell’immobile aria nebbiosa.
«E’ meglio che vi nascondiate, signor Frodo», disse Sam ansiosamente. «Mettetevi giù sdraiato e copritevi con le coperte e noi manderemo questo cavaliere a farsi benedire!». Saltò giù e si mise accanto a Maggot. I Cavalieri Neri avrebbero dovuto cavalcare sul suo cadavere prima di avvicinarsi al carro. Clop-clop, clop-clop, il cavaliere stava per venire loro addosso. «Ehi là!», gridò il vecchio Maggot. Lo scalpitio si interruppe d’un tratto. Credettero d’individuare vagamente nella nebbia, a un paio di passi di distanza, una figura scura ed ammantata.
«E allora!», disse Maggot, lanciando a Sam le redini ed avanzando deciso e minaccioso in direzione dell’estraneo. «Fermo lì dove siete! Cosa
383
volete e dove state andando?».
«Cerco il signor Baggins. L’avete visto per caso?», disse una voce soffocata… ma la voce era quella di Merry Brandibuck. Una lanterna fu accesa, illuminando il viso stupefatto del vecchio agricoltore.
«Signor Merry!», esclamò.
«Certo! Chi credevate che fosse?», disse Merry avvicinandosi. A mano a mano che egli usciva dalla nebbia e che i loro timori si quietavano, il cavaliere parve rimpicciolirsi sino alla normale dimensione hobbit. Montava un pony ed aveva una sciarpa avvolta attorno al collo ed al mento per proteggersi dal freddo e dall’umidità.
Frodo fu con un balzo giù a salutarlo. «Eccovi, infine!», esclamò Merry. «Incominciavo proprio a domandarmi se sareste arrivati oggi, dopo tutto, e stavo tornando a casa per mangiare. Quando ho visto arrivare la nebbia, l’ho attraversata e mi sono messo a cavalcare verso Scorta, per vedere se
384
eravate caduti in qualche fosso. Non riesco proprio a capacitarmi da che parte siate venuti! Dove li avete trovati, signor Maggot? Nel vostro stagno, in mezzo alle anatre, forse?».
«No, li ho colti in fallo mentre stavano illecitamente calpestando la mia proprietà», rispose il vecchio, «e stavo per farli sbranare dai cani; ma vi racconteranno loro stessi la storia, non dubitate. Ora, se permettete, signor Merry, signor Frodo e gli altri amici, io me ne torno a casa. La signora Maggot starà in pensiero per me, con la notte così fitta e buia».
Indietreggiò col carro nel sentiero e lo girò. «Ebbene, buona notte a tutti», disse. «E’ stata una giornata strana, non c’è che dire. Ma tutto è bene quel che finisce bene, benché forse non è ancor ora di dirlo, prima di aver varcato la porta di casa. Devo confessare che mi sentirò un altro quando sarò al sicuro nella mia fattoria». Accese i fanali e si alzò. Improvvisamente trasse un enorme cesto
385
da sotto il sedile: «Stavo quasi per dimenticarmene», disse. «La signora Maggot ha preparato questo per il signor Baggins, con tanti auguri». Lo porse giù, e si avviò seguito da un coro di ringraziamenti e di buona notte.
Guardarono scomparire nella notte nebbiosa i pallidi cerchi di luce intorno ai fanali. D’un tratto Frodo rise: dal cesto chiuso che aveva in mano veniva un buon odore di funghi.
386
CAPITOLO V UNA CONGIURA SMASCHERATA
«Adesso faremmo bene anche noi ad andarcene a casa», disse Merry. «E’ chiaro che c’è qualcosa di strano in tutto ciò, ma ne riparleremo più tardi».
Scesero giù per il viale del Traghetto, un viale dritto, curato, bordato da grandi pietre imbiancate. Dopo un centinaio di passi circa, giunsero alla riva del fiume e all’ampia banchina di legno accanto alla quale era ormeggiato un grosso traghetto. La superficie dell’acqua brillava alla luce proveniente dalle lampade di due alti fanali. Dietro di loro la nebbia, nei campi della pianura, ricopriva già le siepi; ma l’acqua ai loro piedi era buia, e soltanto qua e là qualche chiazza di foschia attorcigliata, simile a una spirale di fumo, appannava le canne lungo le sponde. Pareva che sull’altra riva ci fosse
387
meno nebbia.
Merry condusse il pony sul traghetto, facendolo passare su un pontile, mentre gli altri lo seguivano; allontanò quindi l’imbarcazione spingendo con un lungo palo. Il Brandivino scorreva ampio e pacifico davanti a loro. Dall’altro lato gli argini erano scoscesi, ed un sentiero vi si arrampicava serpeggiando. Anche là brillavano dei fanali. In lontananza giganteggiavano i contorni del Colle Buck dal quale, velate da fini strati di foschia, splendevano tante finestre tonde gialle e rosse. Erano le finestre di Villa Brandy, l’antica residenza dei Brandibuck.
* * *
Molto tempo addietro Gorhendad Vecchiobecco, capostipite della famiglia Vecchiobecco, una delle più antiche delle Paludi e forse anche della Contea, aveva attraversato il fiume, confine est originario del paese. Egli eresse (e scavò) Villa Brandy, trasformò il suo nome in Brandibuck e si installò lì
388
quale signore di quel che in pratica era un piccolo territorio indipendente. La sua famiglia crebbe e si moltiplicò, e continuò a crescere dopo la sua scomparsa, finché Villa Brandy occupò l’intera collinetta, provvista di tre portoni, parecchie porte di servizio e all’incirca di un centinaio di finestre. I Brandibuck ed i loro numerosi dipendenti incominciarono allora a scavare e poi a costruire, tutt’intorno. Così ebbe origine la Terra di Buck, una fascia densamente popolata tra il fiume e la Vecchia Foresta, una specie di colonia della Contea. Il capoluogo era Buckburgo, aggrappata ai pendii e alle alture dietro Villa Brandy.
La gente della Palude era in ottimi rapporti con gli abitanti della Terra di Buck, e l’autorità del Signore della Villa (così veniva infatti chiamato il capo della famiglia Brandibuck) era persino riconosciuta dai contadini tra Scorta e Sirte. Ma la maggior parte degli abitanti della vecchia Contea considerava i Bucklandesi gente curiosa e mezzo
389
straniera, benché, in fin dei conti, non differissero molto dagli altri Hobbit dei quattro Decumani. Una sola cosa li caratterizzava: possedevano barche ed alcuni sapevano anche nuotare.
Il loro paese non era originariamente protetto ad est; fu così che vi fecero crescere una siepe: la Frattalta. Essendo stata piantata molte generazioni addietro, adesso era spessa, alta e robusta, poiché la curavano molto. Aveva la forma di un grande semicerchio che, partito dal Ponte sul Brandivino, si allontanava poi dal fiume giungendo a Finfratta (dove il Sinuosalice esce dalla Foresta e si getta nel Brandivino): più di due miglia da un’estremità all’altra. Ma non era certo una protezione sufficiente. La Foresta era in molti punti vicinissima alla siepe. I Bucklandesi chiudevano le porte a chiave quando calava la notte, e ciò era quanto mai insolito per la Contea.
* * *
Il traghetto si spostava lento sull’acqua. La riva
390
della Terra di Buck si avvicinava. Sam era l’unico della compagnia che non aveva mai attraversato il fiume in vita sua. Una strana sensazione s’impadronì di lui mentre la corrente lenta e gorgogliante fluiva sotto l’imbarcazione: la sua vecchia vita era rimasta indietro nelle nebbie, ed ora lo attendeva un’avventura oscura e tenebrosa. Si grattò il capo, e provò un attimo il desiderio fugace che il signor Frodo avesse continuato a vivere in pace a Casa Baggins.
I quattro Hobbit scesero dal traghetto. Merry lo stava ormeggiando e Pipino era già, col pony alla briglia, su per il sentiero, quando Sam (che si era voltato a dare un ultimo saluto alla Contea) disse in un roco sussurro:
«Guardate indietro, signor Frodo! Vedete qualcosa?».
Sull’altra riva, sotto ai fanali lontani, si riusciva appena a distinguere un contorno che pareva quello di un fardello nero abbandonato. Ma in quel
391
momento sembrò muoversi e ondeggiare da un lato all’altro, come per osservare il terreno da vicino. Quindi scivolò, e tornò carponi nelle tenebre oltre i fanali.
«Cosa diamine è quell’affare?», esclamò Merry.
«Qualcosa che ci sta inseguendo», disse Frodo. «Ma non chiedermi nient’altro per il momento! Andiamocene immediatamente da qui!». Corsero su per il viottolo fino alla sommità dell’argine, ma quando si voltarono di nuovo per guardare l’altra riva, la nebbia la nascondeva completamente alla vista.
«Grazie al cielo non tenete imbarcazioni sulla sponda occidentale!», esclamò Frodo. «Sai se i cavalli possono attraversare il fiume?».
«Andando venti miglia a nord, e passando sul Ponte del Brandivino, oppure nuotando: ma non ho mai sentito dire che un cavallo abbia attraversato a nuoto il Brandivino», rispose Merry. «E poi che c’entrano i cavalli?».
392
«Te lo dirò dopo. Andiamo a casa e poi potremo parlare».
«Benissimo. Tu e Pipino conoscete la strada; io vi precedo per avvertire Grassotto Bolgeri del vostro arrivo imminente. Prepareremo il pranzo e tutto il resto».
«Abbiamo già pranzato questa sera col vecchio Maggot», disse Frodo) «ma credo che un bis sarebbe bene accetto».
«E lo avrete! Dammi qua quel cesto!», disse Merry, e cavalcò via nel buio.
* * *
C’era un po’ di strada da fare tra il Brandivino e la nuova dimora di Frodo a Crifosso, Oltrepassarono alla sinistra il Colle Buck e Villa Brandy, ed alla periferia di Buckburgo imboccarono la strada maestra che dal Ponte si dirigeva a sud. Dopo averne percorso un paio di miglia in direzione nord, giunsero a un viale che sboccava sulla destra della carreggiata. Lo
393
seguirono per un altro miglio nelle sue salite e discese per la campagna.
Infine incontrarono un piccolo cancello in mezzo a una siepe molto fitta. L’oscurità non lasciava nemmeno intravedere la casa: si ergeva all’interno della siepe, in mezzo a un grande prato circolare contornato di una cinta di piccoli alberi. Frodo l’aveva scelta per la sua posizione appartata e perché non vi erano altre abitazioni nei paraggi. Si poteva entrare ed uscire senza essere notati: era stata costruita molti anni addietro dai Brandibuck per gli ospiti o i familiari che desiderassero scappare per qualche tempo dalla vita tumultuosa e affollata di Villa Brandy. Era una casa di campagna, ma all’antica, e rassomigliava a una caverna hobbit: lunga e bassa, a un solo piano, un tetto ricoperto di zolle erbose, finestre circolari e una grande porta tonda.
Camminando per il viale erboso, videro la casa immersa nell’oscurità: le finestre erano buie e le
394
persiane tutte chiuse. Frodo bussò e Grassotto Bolgeri aprì la porta. Una luce amica inondò i nuovi arrivati, che entrarono veloci, chiudendosi all’interno assieme ad essa. Si trovarono in un grande atrio con porte che davano su ambedue i lati e davanti a un corridoio che attraversava diametralmente la casa.
«Ebbene, che te ne pare?», chiese Merry giungendo dal corridoio. «Abbiamo fatto del nostro meglio perché rassomigliasse in poco tempo a una casa. Dopo tutto, Grassotto ed io siamo arrivati solo ieri con l’ultimo carico di roba».
Frodo si guardò intorno: rassomigliava proprio a una casa. Molti dei suoi oggetti preferiti o di quelli di Bilbo (nel loro nuovo scenario gli riportarono alla memoria più vivo che mai il suo ricordo) erano stati ordinati così come erano a Casa Baggins. Il posto era piacevole, comodo e accogliente, e Frodo scoprì che avrebbe tanto desiderato installarsi lì sul serio e godere per sempre pace e tranquillità.
395
Non gli sembrava giusto che i suoi amici si fossero dati tanta pena, e di nuovo si chiese come avrebbe fatto a comunicar loro la notizia della sua partenza imminente, anzi immediata. Ma doveva farlo quella sera stessa, prima di andare a coricarsi.
«E’ deliziosa!», disse facendosi forza. «Non mi par quasi di essermi trasferito».
* * *
I viaggiatori appesero i mantelli e posarono i fagotti per terra. Merry li condusse in fondo al corridoio e spalancò una porta. Ne uscì un’ondata di vapore.
«Un bagno!», gridò Pipino esultante. «Benedetto sia Meriadoc!».
«In che ordine entreremo?», chiese Frodo. «Prima i più anziani oppure i più veloci? In ambedue i casi saresti l’ultimo, Mastro Peregrino».
«Fidatevi di me per organizzare un po’ meglio le cose!», disse Merry. «Non possiamo incominciare la vita a Crifosso con un litigio per i bagni. In quella
396
stanza ci sono tre vasche e una caldaia piena d’acqua bollente. Troverete anche accappatoi, asciugamani, tappetini e sapone. Spicciatevi a entrare!».
Merry e Grassotto andarono in cucina, dall’altro lato del corridoio, e fecero gli ultimi preparativi per una tarda cena. Dal bagno giungevano stralci di varie canzoni che cercavano di sopraffarsi, frammisti ai rumori di spruzzi, sguazzi e schizzi. Improvvisamente la voce di Pipino riuscì a dominare le altre, cantando una delle canzoni da bagno preferite da Bilbo.
Canta! Perché il bagno sul finir del giorno
Sai che laverà via il fango più immondo!
Pazzo è colui che si rifiuta di cantare;
Dell’Acqua Calda non vi è piacer più salutare!
Dolce è della pioggia che cade intorno il suono,
E del ruscel che scorre dal colle al pianoro;
397
Ma meglio della pioggia e dell’impetuoso torrente,
E’ l’Acqua Calda di un fango fumante e bollente.
D’acqua fredda il bisogno noi risentiamo a volte
Per cavare la sete e procurar sollievo;
Ma in questi casi è meglio di Birra una botte
E giù per la tua schiena Acqua Calda a dirotto.
Bello è veder l’acqua zampillare
E da una fonte limpida al sole scintillare,
Ma suono di fontana non sarà mai sì piacevole
Come dello sguazzar nell’Acqua Calda il rumor allettevole!
Si udì un tremendo tonfo, e un grido di Frodo; dal bagno di Pipino una colonna d’acqua schizzò verso il soffitto.
Merry vociò dalla porta: «Che ne dite del pranzo e della botte di birra?». Frodo uscì strofinandosi i capelli.
398
«C’è tanta di quell’acqua per aria che devo venire in cucina ad asciugarmi», disse.
«Cielo!», esclamò Merry dando un’occhiata al bagno il cui pavimento di pietra pareva navigare. «Dovresti toglier tutta quell’acqua prima di venire a tavola, Peregrino», disse, «e spicciati o non ti aspetteremo».
Pranzarono in cucina vicino al fuoco scoppiettante. «Penso che voi tre ne abbiate abbastanza dei funghi!», disse Fredegario, senza però molta speranza.
«E invece ne vogliamo!», gridò Pipino.
«Sono miei!», disse Frodo. «Dati a me personalmente dalla signora Maggot, regina tra le mogli d’agricoltore. Giù le mani, ingordi! Vi servirò io!».
Gli Hobbit hanno per i funghi una passione travolgente, più forte di qualsiasi forma di avidità della Gente Alta: fatto che giustifica parzialmente le lunghe spedizioni del giovane Frodo nei rinomati
399
campi delle Paludi, e la collera fremente del danneggiato, ossia, la maggior parte delle volte, del vecchio Maggot. In questa occasione ve n’erano in abbondanza per tutti, anche da un punto di vista hobbit. E vi erano anche molte altre pietanze per completare il pranzo, alla fine del quale persino Grassotto Bolgeri trasse un sospiro di soddisfazione. Allontanarono il tavolo, e avvicinarono le sedie al fuoco.
«Sparecchiamo dopo», disse Merry; «adesso raccontatemi tutto! Immagino che avrete avuto un sacco di avventure, e non è giusto, perché io non c’ero. Voglio che mi raccontiate la storia da capo a fondo e soprattutto che mi spieghiate cosa gli era preso al vecchio Maggot e perché mi parlava in quel modo. Sembrava quasi spaventato, cosa pressoché inconcepibile».
«Siamo stati tutti spaventati», disse Pipino, dopo un breve silenzio durante il quale Frodo continuò a fissare il fuoco, muto e immobile. «Anche tu lo
400
saresti stato, se per due giorni interi i Cavalieri Neri ti avessero inseguito». «E cosa sono?».
«Tipi neri su cavalli neri», rispose Pipino. «Se Frodo non ha intenzione di parlare, ti racconterò io la storia sin dal principio». Descrisse quindi minuziosamente il loro viaggio dal momento in cui avevano lasciato Hobbiville. Sam annuiva e partecipava con cenni di testa ed esclamazioni. Frodo rimase silenzioso.
«Crederei che state inventando tutto», disse Merry, «se non avessi visto quel fantasma nero sul pontile, e sentito il vecchio Maggot parlare in un modo così strano. Tu che ne pensi, Frodo?».
«Il cugino Frodo è stato molto misterioso», disse Pipino. «Ma è giunta l’ora della rivelazione. Finora non abbiamo altre indicazioni che la supposizione di Maggot: lui dice che il tesoro di Bilbo c’entra in qualche modo».
«Ma quella era solo una supposizione», s’affrettò a interrompere Frodo. «Maggot non sa niente di
401
sicuro».
«Il vecchio Maggot è astuto e perspicace», disse Merry. «Succedono molte cose nella sua testa tonda che le sue parole non lasciano trapelare. Ho sentito dire che molto tempo fa soleva recarsi spesso nella Vecchia Foresta, e ha fama di conoscere molte cose strane ed arcane. Ma puoi almeno dirci, Frodo, se credi che le sue congetture siano ben fondate o del tutto fantasiose e sballate?».
«Credo», rispose Frodo lentamente, «che sia sulla buona strada. C’è senz’altro un collegamento con le avventure del vecchio Bilbo, ed i cavalieri stanno cercando, o bisognerebbe piuttosto dire cacciando, lui o me. Se volete saperlo, temo anche che sia una cosa da prendersi sul serio, e che non sono al sicuro né qui né in nessun altro posto». Guardò intorno a sé le finestre e le pareti, come se temesse di vederle improvvisamente sprofondare. Gli altri lo osservavano in silenzio, scambiandosi occhiatine
402
d’intesa.
«Fra poco vuota il sacco», sussurrò Pipino a Merry, che annuì col capo.
«Ebbene», disse infine Frodo, sollevando il busto e raddrizzando la schiena come se avesse preso una decisione. «Non posso tenere il segreto più a lungo. Ho qualcosa da dire a tutti voi, ma non so proprio da dove incominciare».
«Credo di poterti essere di aiuto», disse Merry dolcemente, «avviando io il discorso».
«Come sarebbe a dire?», chiese Frodo, guardandolo con stupore.
«Soltanto questo, mio caro Frodo: tu sei infelice, perché non sai come dirci addio. Avevi intenzione di lasciare la Contea, beninteso, ma il pericolo ti è piombato addosso più presto di quanto non pensassi, ed ora hai preso la risoluzione di partire immediatamente. E non ne hai voglia. A noi tutti dispiace molto».
Frodo aprì la bocca e la richiuse. La sua faccia
403
stupefatta e sbigottita era talmente comica a vedersi che scoppiarono a ridere. «Caro vecchio Frodo!», disse Pipino. «Credevi veramente di essere riuscito a gettare polvere negli occhi di noi tutti? Non sei abbastanza furbo né cauto per questo. Sin da aprile rumini la partenza, e ti congedi dai luoghi che preferisci. Era così evidente! Ti sentivamo ogni momento borbottare: “Chissà se rivedrò mai più stendersi ai miei piedi questa valle! ” ed altre cose simili. E poi tutta quella commedia che hai recitato, facendo finta di aver finito il denaro, fino al punto di vendere Casa Baggins, così carica di piacevoli ricordi, a quegli odiosi Sackville-Baggins! E tutte quelle conversazioni a quattr’occhi con Gandalf!».
«Santo cielo!», esclamò Frodo. «Ed io che credevo di essere stato furbo e prudente! Mi chiedo che cosa direbbe Gandalf! Tutta la Contea starà discutendo della mia partenza, allora?».
«Oh no!», disse Merry. «Non ti preoccupare! Il
404
segreto non potrà essere custodito a lungo, è ovvio, ma per il momento credo che solo noi cospiratori ne siamo al corrente. Dopo tutto devi pensare che ti conosciamo bene e che la nostra è la confidenza di una vita. Di solito riusciamo ad indovinare ciò che stai pensando. Io, fra l’altro, conoscevo anche Bilbo. A dir la verità, ti stavo osservando da vicino sin dal momento della sua partenza. Pensavo che prima o poi l’avresti seguito; anzi, credevo che saresti partito prima, e da qualche tempo in qua siamo stati molto in ansia. Eravamo terrorizzati che te la svignassi di nascosto e da solo, come aveva fatto lui. Da questa primavera, poi, teniamo gli occhi sgranati e prepariamo una quantità di piani per conto nostro. Non riuscirai a svignartela tanto facilmente!».
«Ma devo partire», disse Frodo. «Non posso farne a meno, amici cari. E’ una sventura per tutti noi, ma non serve a niente cercare di trattenermi. Poiché avete scoperto ciò che mi rattrista, vi prego,
405
aiutatemi, e non mi rendete le cose ancora più difficili e penose!».
«Ma allora non hai capito!», disse Pipino. «Tu devi partire, perciò dobbiamo partire anche noi. Merry ed io veniamo con te. Sam è un’ottima persona, e salterebbe nella gola di un drago per soccorrerti, se non inciampasse nei propri piedi; ma avrai bisogno di più di un compagno nella tua pericolosa avventura».
«Miei cari e adorati Hobbit!», esclamò Frodo profondamente COMMOSSO. «Non potrei mai permettervi una cosa simile. Anche questa è una risoluzione presa tanto tempo fa. Parlate di pericolo, ma non vi rendete conto della vera realtà. Non è una caccia al tesoro, né un viaggio d’andata e ritorno: sto fuggendo da un pericolo mortale verso un altro pericolo mortale».
«Ma certo che ci rendiamo conto», disse Merry irremovibile. «Ed è per questo che abbiamo deciso di seguirti. Sappiamo che l’Anello non è cosa da
406
scherzarci sopra, ma faremo il possibile per aiutarti nella lotta con il Nemico».
«L’Anello!», disse Frodo, completamente stralunato.
«Sì, l’Anello», ripeté Merry. «Mio caro vecchio Hobbit, non ti accorgi degli amici ficcanaso. E’ da anni che sono al corrente dell’esistenza dell’Anello, da prima che Bilbo partisse, per esser più precisi; ma poiché evidentemente egli lo considerava un segreto, mi sono tenuto per me la mia scoperta, fin quando formammo il nostro complotto. Naturalmente non conoscevo Bilbo bene come conosco te: ero troppo giovane, e lui più prudente di te… ma non sufficientemente. Se t’interessa, ti dirò come giunsi ai primi sospetti».
«Racconta!», disse debolmente Frodo.
«Com’era da aspettarsi, la sua rovina furono i Sackville-Baggins. Un giorno, circa un anno prima della Festa, mentre camminavo per la strada, vidi Bilbo davanti a me. Improvvisamente, in
407
lontananza, apparvero i Sackville-Baggins che si dirigevano verso di noi. Bilbo rallentò, e poi a un tratto sparì. Ero talmente stupefatto, che ebbi appena la forza di nascondermi anch’io ma in un modo un po’ più normale: attraversai la siepe proseguendo poi all’interno il mio cammino. Mentre guardavo la strada attraverso le foglie, dopo che i Sackville-Baggins si furono allontanati, all’improvviso Bilbo riapparve, proprio davanti ai miei occhi. Stava infilando in tasca qualcosa, ed io vidi scintillare dell’oro.
«Dopo quel giorno tenni gli occhi ben aperti. Anzi, ti confesserò che mi misi a spiare; ma devi ammettere che gli avvenimenti erano tali da interessare chiunque, in particolar modo un adolescente come me. Credo di essere l’unico in tutta la Contea, oltre te, Frodo, ad aver visto il libro segreto del vecchio Bilbo».
«Hai letto il suo libro!», gridò Frodo. «Giusto cielo! Niente è dunque sicuro?».
408
«Mai del tutto sicuro, direi», rispose Merry. «Ma gli ho potuto dare soltanto uno sguardo, e l’impresa è stata ardua. Non lasciava mai il libro in giro. Mi domando dove è andato a finire. Non mi dispiacerebbe darci un’altra occhiata. Ce l’hai tu, Frodo?».
«No, non era a Casa Baggins, deve esserselo portato via».
«Dunque, dicevamo», proseguì Merry, «che tenni la bocca chiusa, fino a quando le cose diventarono serie, ossia in primavera. Allora organizzammo la nostra congiura: e poiché anche noi facevamo sul serio, non abbiamo avuto troppi scrupoli. Non sei un osso molto facile a rodersi e Gandalf ancora meno. Ma, se desideri conoscere il nostro investigatore capo, te lo posso presentare».
«Dov’è?», chiese Frodo, guardandosi intorno, come se s’aspettasse di veder uscire da un armadio un personaggio mascherato e sinistro.
«Vieni avanti, Sam!», ordinò Merry, mentre Sam
409
s’alzava arrossendo fino alla radice dei capelli. «Ecco la nostra fonte d’informazioni! E ti assicuro che ne ha raccolte un bel PO’ prima di essere smascherato. Dopo di che si considerò vincolato da un giuramento e da allora si è rifiutato di collaborare ulteriormente».
«Sam!», esclamò Frodo, al colmo dello stupore, e incapace di decidere se si sentiva incollerito, divertito, sollevato, oppure semplicemente istupidito.
«Sissignore!», disse Sam. «Vi chiedo scusa, signore! E non volevo farvi un torto, signor Frodo, e nemmeno al signor Gandalf. Devo dire che lui però aveva del buonsenso e quando voi avete detto partirò solo, lui disse: “No! Portati qualcuno di cui ti puoi fidare!”».
«Ma pare che non mi possa fidare di nessuno», disse Frodo.
Sam lo guardò sconsolato. «Tutto dipende dal punto di vista», interloquì Merry. «Puoi fidarti di noi
410
in quanto non ti lasceremo mai, nella buona e nella cattiva sorte, fino all’ultimo istante. E puoi fidarti di noi in quanto manterremo qualsiasi segreto e sapremo custodirlo meglio di te. Ma non ti fidare di noi per lasciarti affrontare da solo il pericolo, e partire senza una parola. Siamo i tuoi amici, Frodo, e comunque la decisione è già presa. Sappiamo quasi tutto quel che Gandalf ti ha detto; sappiamo parecchie cose sull’Anello; siamo orribilmente spaventati, ma ti accompagneremo, o ti verremo dietro come segugi».
«Dopo tutto, signore», disse Sam, «voi fareste bene a seguire il consiglio degli Elfi. Gildor vi ha detto di portare amici volonterosi, e non potete negare di averli trovati».
«Non lo nego», disse Frodo, guardando Sam che ora sorrideva. «Non lo nego, certo, ma d’ora in poi puoi russare o non russare: tanto non crederò mai più che tu stia dormendo, se non dopo averti preso a calci per accertarmene. Siete una massa
411
d’imbroglioni e di mascalzoni!», tuonò, rivolgendosi agli altri. «Benedetti ragazzi!», disse ridendo, mentre si alzava agitando le braccia. «Mi do per vinto: seguo il consiglio di Gildor. Se il pericolo non fosse così angoscioso, salterei e ballerei di gioia. Però, anche così, non posso fare a meno di sentirmi felice come non lo ero da molto tempo. Temevo questa notte».
«Benissimo! Tutto a posto! Urrà per Capitan Frodo ed il suo equipaggio», urlarono ballando in cerchio intorno a lui. Merry e Pipino intonarono una canzone che avevano evidentemente preparato per l’occasione.
Era composta sul modello della canzone dei Nani che molto tempo addietro aveva rallegrato l’inizio del viaggio avventuroso di Bilbo e la musica era la stessa:
Addio a voi, mio atrio e mio caro braciere,
Il vento può soffiare e la pioggia cadere
412
Ma Prima della rugiada, che l’alba fresca bagna,
Noi marcerem pei boschi e sull’alta montagna.
A Gran Burrone, ove sono gli Elfi intenti all’opre,
In radure che un fine velo di nebbia ricopre,
Arriverem attraverso lande deserte e brughiere,
E da lì poi dove andrem, nessuno può sapere.
Davanti a noi i nemici e dietro lo spavento,
Il nostro letto sarà sotto il cielo e nel vento,
Fino al giorno in cui con la stanchezza in volto,
Il viaggio sarà finito, ed il compito svolto.
Dobbiamo andare! Dobbiamo andare!
Prima che l’alba incominci a spuntare!
«Molto bene!», disse Frodo. «Ma in questo caso ci sono un sacco di faccende da sbrigare prima di andare a letto, per questa sera ancora sotto un tetto».
413
«Ehi! ma quella era poesia!», esclamò Pipino. «Non avrai per caso l’intenzione di partire davvero prima dell’alba?».
«Non lo so», rispose Frodo. «Temo quei Cavalieri Neri: sono certo che è imprudente rimanere a lungo nello stesso posto, soprattutto poi nel posto ove si sa che ero diretto. Anche Gildor mi ha consigliato di non perdere tempo. Eppure vorrei tanto vedere Gandalf. Mi sono accorto che persino Gildor si è preoccupato sentendo che Gandalf non si è più fatto vivo. Tutto dipende da due cose: fra quanto tempo i Cavalieri potrebbero essere a Buckburgo? E fra quanto tempo saremmo noi pronti a partire? Ci vorranno molti preparativi».
«La risposta alla seconda domanda», disse Merry, «è che fra un’ora saremo pronti per partire: ho preparato praticamente tutto. Ci sono sei pony in una stalla al di là dei campi: attrezzi e vettovaglie sono già imballati, salvo qualche vestito di riserva e il cibo deperibile».
414
«Vedo che il complotto è stato laborioso ed efficiente», disse Frodo. «Ma che ne pensi dei Cavalieri Neri? Pensi che sarebbe pericoloso aspettare Gandalf ancora un giorno?».
«Dipende da ciò che pensi che farebbero i Cavalieri se ti trovassero qui», rispose Merry. «A quest’ora avrebbero potuto essere qui, se non fossero fermi al Cancello Nord, dove la Siepe scende verso la riva del fiume, da questo lato del Ponte. Le guardie del cancello non li faranno passare di notte e credo che anche di giorno cercherebbero di impedir loro di passare, benché essi possano entrare con la forza. In ogni caso, non permetterebbero loro di proseguire prima di aver mandato un comunicato al Signore della Villa, poiché l’aspetto dei Cavalieri non sarebbe certo di loro gradimento, direi anzi che li spaventerebbe. Ma, naturalmente, la Terra di Buck non può resistere a lungo contro un eventuale attacco risoluto. E poi non si può mai dire: è anche
415
possibile persino che domattina un Cavaliere Nero arrivi, chieda del signor Baggins e sia lasciato passare. Ormai lo sanno quasi tutti che sei tornato a vivere a Crifosso».
* * *
Frodo rimase a lungo pensoso. «Ho preso una risoluzione: parto domattina appena fa giorno», disse infine. «Ma non prenderò la strada: sarebbe meglio aspettare qui anziché fare una cosa del genere. Se attraverso il Cancello Nord, sarà subito nota a tutti la mia partenza dalla Terra di Buck mentre potrebbe rimanere segreta almeno per qualche giorno. Inoltre, il Ponte e la Via Est vicino alla frontiera saranno certamente sorvegliati dai Cavalieri, anche se non sono entrati proprio nella Terra di Buck. Non sappiamo quanti sono, ma almeno due e probabilmente anche di più. L’unica cosa da farsi è partire in una direzione del tutto inconsueta e inaspettata».
«Ma ciò vuol dire addentrarsi nella Vecchia
416
Foresta!», esclamò Fredegario terrorizzato. «Non puoi pensare una cosa del genere: è altrettanto pericolosa dei temutissimi Cavalieri Neri».
«Non del tutto», disse Merry. «E’ una soluzione disperata, ma penso che Frodo abbia ragione: è l’unico modo di andarsene senza averli immediatamente alle calcagna. Con un po’ di fortuna li potremmo distanziare notevolmente».
«Fortuna? Nella Vecchia Foresta?», obiettò Fredegario. «Nessuno ha mai avuto fortuna in quel luogo. Vi perdereste; non è un posto frequentato dalla gente».
«Non è vero affatto!», disse Merry. «I Brandibuck ci vanno, di tanto in tanto, quando gli gira. Abbiamo un ingresso privato: Frodo c’è stato una volta, tanto tempo fa; io ci sono entrato varie volte, per lo più di giorno, naturalmente, quando gli alberi sono insonnoliti ed abbastanza tranquilli».
«Ebbene, fate come vi pare!», disse Fredegario. «Io ho più paura della Vecchia Foresta che di
417
qualsiasi altra cosa al mondo: le storie che raccontano sono spaventose. Ma io non ho voce in capitolo, poiché non prendo parte alla spedizione. In ogni modo, sono molto contento che qualcuno rimanga qui per raccontare a Gandalf quando tornerà e sono certo che sarà qui da un minuto all’altro tutto quel che avete fatto».
Per quanto affezionato a Frodo, Grassotto Bolgeri non aveva alcun desiderio di lasciare la Contea, né di vedere quel che si trovava oltre i Confini. La sua famiglia era originaria del Decumano Est, e precisamente di Boldigenio nel Campoponte, ma lui non aveva mai attraversato il Ponte del Brandivino. Secondo il piano progettato dai congiurati, il suo compito era di rimanere a Crifosso, occupandosi dei ficcanasi e facendo credere a tutti, il più a lungo possibile, che il signor Baggins viveva ancora lì. Si era persino portato dei vecchi vestiti di Frodo per poter sostenere il ruolo